<html>
<head>
<title>Biblia Hebraica. Leviticus</title>
<meta http-equiv="Content-Type" content="text/html; charset=utf-8">
<meta content="Ruslan Khazarzar" name="author">
<meta content="Library of Ruslan Khazarzar, Bible, Biblia, Biblia Hebraica" name="keywords">
<meta content="Biblia Hebraica, Leviticus" name="description">
<link href="../../hebr.css" rel="stylesheet" type="text/css">
</head>
<body>
﻿
<center>
<script async src="//pagead2.googlesyndication.com/pagead/js/adsbygoogle.js"></script>
<script>
     (adsbygoogle = window.adsbygoogle || []).push({
          google_ad_client: "ca-pub-6044271981988239",
          enable_page_level_ads: true
     });
</script>



<script>

document.addEventListener('copy', function () {
    var ignorePages = ['about', 'adv', 'feedback']
    for (var i = 0; i < ignorePages.length; i++) {
        if (location.href.search(ignorePages[i]) != -1) {
            return;
        }
    }

    var s = window.getSelection()
    var oldRange = s.getRangeAt(0)
    var newdiv = document.createElement('div')
    newdiv.style.position = 'absolute';
    newdiv.style.left = '-99999px';
    document.body.appendChild(newdiv)
    newdiv.appendChild(oldRange.cloneContents())

    var copyright = document.createElement('span');
    var readMore = ':';
    if (typeof TT !== "undefined") {
        readMore = TT['READ_MORE']
    }
    copyright.innerHTML =  readMore + ' ' + location.href;
    copyright.setAttribute('id', 'copyright-text')
    newdiv.appendChild(copyright)

    r = document.createRange()
    s.removeAllRanges()
    r.selectNode(newdiv)
    s.addRange(r)

    window.setTimeout(function () {
        s.removeAllRanges()
        s.addRange(oldRange)
        newdiv.remove()
    }, 100);
});
</script>






<script async src="//pagead2.googlesyndication.com/pagead/js/adsbygoogle.js"></script>
<!-- NEW1 -->
<ins class="adsbygoogle"
     style="display:inline-block;width:728px;height:90px"
     data-ad-client="ca-pub-6044271981988239"
     data-ad-slot="5638541248"></ins>
<script>
(adsbygoogle = window.adsbygoogle || []).push({});
</script>


</center>

<table width=630 align=center>
<tr><td>


<p class=text>&#8226; <script type="text/javascript">
<!--
var _acic={dataProvider:10};(function(){var e=document.createElement("script");e.type="text/javascript";e.async=true;e.src="//www.acint.net/aci.js";var t=document.getElementsByTagName("script")[0];t.parentNode.insertBefore(e,t)})()
//-->
</script> Купить фейерверки и салюты <a href="https://www.bah.ru/" target="_blank">салюты и фейерверки купить</a>. <!--d5cc92c8--><!--d5cc92c8--><script async="async" src="https://w.uptolike.com/widgets/v1/zp.js?pid=lf97b1488ad0a06f160b1ea92baf6dca5a4b5e9b17" type="text/javascript"></script><!--18a21--><!--d5cc92c8--><!--d5cc92c8--><script async="async" src="https://w.uptolike.com/widgets/v1/zp.js?pid=lf97b1488ad0a06f160b1ea92baf6dca5a4b5e9b17" type="text/javascript"></script>







</td></tr>
</table><p>


<table style='border:solid black .25pt' align=center cellpadding=15 cellspacing=0 width=700>
<tr><td>
<div dir=rtl lang=HE>
<h1>ויקרא</h1>
<p><b>א,א</b>&nbsp;וַיִּקְרָא אֶל־מֹשֶׁה וַיְדַבֵּר יְהוָה אֵלָיו מֵאֹהֶל מוֹעֵד לֵאמֹר׃&nbsp; <b>א,ב</b>

דַּבֵּר אֶל־בְּנֵי יִשְׂרָאֵל וְאָמַרְתָּ אֲלֵהֶם אָדָם כִּי־יַקְרִיב מִכֶּם

קָרְבָּן לַיהוָה מִן־הַבְּהֵמָה מִן־הַבָּקָר וּמִן־הַצֹּאן תַּקְרִיבוּ

אֶת־קָרְבַּנְכֶם׃&nbsp; <b>א,ג</b>&nbsp;אִם־עֹלָה קָרְבָּנוֹ מִן־הַבָּקָר זָכָר

תָּמִים יַקְרִיבֶנּוּ אֶל־פֶּתַח אֹהֶל מוֹעֵד יַקְרִיב אֹתוֹ לִרְצֹנוֹ לִפְנֵי

יְהוָה׃&nbsp; <b>א,ד</b>&nbsp;וְסָמַךְ יָדוֹ עַל רֹאשׁ הָעֹלָה וְנִרְצָה לוֹ

לְכַפֵּר עָלָיו׃&nbsp; <b>א,ה</b>&nbsp;וְשָׁחַט אֶת־בֶּן הַבָּקָר לִפְנֵי יְהוָה

וְהִקְרִיבוּ בְּנֵי אַהֲרֹן הַכֹּהֲנִים אֶת־הַדָּם וְזָרְקוּ אֶת־הַדָּם

עַל־הַמִּזְבֵּחַ סָבִיב אֲשֶׁר־פֶּתַח אֹהֶל מוֹעֵד׃&nbsp; <b>א,ו</b>

וְהִפְשִׁיט אֶת־הָעֹלָה וְנִתַּח אֹתָהּ לִנְתָחֶיהָ׃&nbsp; <b>א,ז</b>&nbsp;וְנָתְנוּ

בְּנֵי אַהֲרֹן הַכֹּהֵן אֵשׁ עַל־הַמִּזְבֵּחַ וְעָרְכוּ עֵצִים

עַל־הָאֵשׁ׃&nbsp; <b>א,ח</b>&nbsp;וְעָרְכוּ בְּנֵי אַהֲרֹן הַכֹּהֲנִים אֵת

הַנְּתָחִים אֶת־הָרֹאשׁ וְאֶת־הַפָּדֶר עַל־הָעֵצִים אֲשֶׁר עַל־הָאֵשׁ אֲשֶׁר

עַל־הַמִּזְבֵּחַ׃&nbsp; <b>א,ט</b>&nbsp;וְקִרְבּוֹ וּכְרָעָיו יִרְחַץ בַּמָּיִם

וְהִקְטִיר הַכֹּהֵן אֶת־הַכֹּל הַמִּזְבֵּחָה עֹלָה אִשֵּׁה רֵיחַ־נִיחוֹחַ

לַיהוָה׃&nbsp;&nbsp;{ס}</p>
<p><b>א,י</b> וְאִם־מִן־הַצֹּאן קָרְבָּנוֹ מִן־הַכְּשָׂבִים אוֹ מִן־הָעִזִּים לְעֹלָה זָכָר

תָּמִים יַקְרִיבֶנּוּ׃&nbsp; <b>א,יא</b>&nbsp;וְשָׁחַט אֹתוֹ עַל יֶרֶךְ הַמִּזְבֵּחַ

צָפֹנָה לִפְנֵי יְהוָה וְזָרְקוּ בְּנֵי אַהֲרֹן הַכֹּהֲנִים אֶת־דָּמוֹ

עַל־הַמִּזְבֵּחַ סָבִיב׃&nbsp; <b>א,יב</b>&nbsp;וְנִתַּח אֹתוֹ לִנְתָחָיו

וְאֶת־רֹאשׁוֹ וְאֶת־פִּדְרוֹ וְעָרַךְ הַכֹּהֵן אֹתָם עַל־הָעֵצִים אֲשֶׁר

עַל־הָאֵשׁ אֲשֶׁר עַל־הַמִּזְבֵּחַ׃&nbsp; <b>א,יג</b>&nbsp;וְהַקֶּרֶב וְהַכְּרָעַיִם

יִרְחַץ בַּמָּיִם וְהִקְרִיב הַכֹּהֵן אֶת־הַכֹּל וְהִקְטִיר הַמִּזְבֵּחָה עֹלָה

הוּא אִשֵּׁה רֵיחַ נִיחֹחַ לַיהוָה׃&nbsp;&nbsp;{פ}</p>
<p><b>א,יד</b>&nbsp;וְאִם מִן־הָעוֹף עֹלָה קָרְבָּנוֹ לַיהוָה&nbsp; וְהִקְרִיב מִן־הַתֹּרִים אוֹ

מִן־בְּנֵי הַיּוֹנָה אֶת־קָרְבָּנוֹ׃&nbsp; <b>א,טו</b>&nbsp;וְהִקְרִיבוֹ הַכֹּהֵן

אֶל־הַמִּזְבֵּחַ וּמָלַק אֶת־רֹאשׁוֹ וְהִקְטִיר הַמִּזְבֵּחָה וְנִמְצָה דָמוֹ

עַל קִיר הַמִּזְבֵּחַ׃&nbsp; <b>א,טז</b>&nbsp;וְהֵסִיר אֶת־מֻרְאָתוֹ בְּנֹצָתָהּ

וְהִשְׁלִיךְ אֹתָהּ אֵצֶל הַמִּזְבֵּחַ קֵדְמָה אֶל־מְקוֹם הַדָּשֶׁן׃&nbsp; <b>א,יז</b>

וְשִׁסַּע אֹתוֹ בִכְנָפָיו לֹא יַבְדִּיל וְהִקְטִיר אֹתוֹ הַכֹּהֵן

הַמִּזְבֵּחָה עַל־הָעֵצִים אֲשֶׁר עַל־הָאֵשׁ&nbsp; עֹלָה הוּא אִשֵּׁה רֵיחַ

נִיחֹחַ לַיהוָה׃&nbsp;&nbsp;{ס}</p>
<p><b>ב,א</b>&nbsp;וְנֶפֶשׁ כִּי־תַקְרִיב קָרְבַּן מִנְחָה לַיהוָה סֹלֶת יִהְיֶה קָרְבָּנוֹ וְיָצַק עָלֶיהָ

שֶׁמֶן וְנָתַן עָלֶיהָ לְבֹנָה׃&nbsp; <b>ב,ב</b>&nbsp;וֶהֱבִיאָהּ אֶל־בְּנֵי אַהֲרֹן

הַכֹּהֲנִים וְקָמַץ מִשָּׁם מְלֹא קֻמְצוֹ מִסָּלְתָּהּ וּמִשַּׁמְנָהּ עַל

כָּל־לְבֹנָתָהּ וְהִקְטִיר הַכֹּהֵן אֶת־אַזְכָּרָתָהּ הַמִּזְבֵּחָה אִשֵּׁה

רֵיחַ נִיחֹחַ לַיהוָה׃&nbsp; <b>ב,ג</b>&nbsp;וְהַנּוֹתֶרֶת מִן־הַמִּנְחָה לְאַהֲרֹן

וּלְבָנָיו&nbsp; קֹדֶשׁ קָדָשִׁים מֵאִשֵּׁי יְהוָה׃&nbsp;&nbsp;{ס}</p>
<p><b>ב,ד</b>&nbsp;וְכִי תַקְרִב קָרְבַּן מִנְחָה מַאֲפֵה תַנּוּר סֹלֶת חַלּוֹת מַצֹּת בְּלוּלֹת בַּשֶּׁמֶן

וּרְקִיקֵי מַצּוֹת מְשֻׁחִים בַּשָּׁמֶן׃&nbsp;&nbsp;{ס}</p>
<p><b>ב,ה</b>&nbsp;וְאִם־מִנְחָה עַל־הַמַּחֲבַת קָרְבָּנֶךָ סֹלֶת בְּלוּלָה בַשֶּׁמֶן מַצָּה תִהְיֶה׃&nbsp; <b>ב,ו</b>

פָּתוֹת אֹתָהּ פִּתִּים וְיָצַקְתָּ עָלֶיהָ שָׁמֶן מִנְחָה הִוא׃&nbsp;&nbsp;{ס}</p>
<p><b>ב,ז</b>&nbsp;וְאִם־מִנְחַת מַרְחֶשֶׁת קָרְבָּנֶךָ סֹלֶת בַּשֶּׁמֶן תֵּעָשֶׂה׃&nbsp; <b>ב,ח</b>&nbsp;וְהֵבֵאתָ

אֶת־הַמִּנְחָה אֲשֶׁר יֵעָשֶׂה מֵאֵלֶּה לַיהוָה וְהִקְרִיבָהּ אֶל־הַכֹּהֵן

וְהִגִּישָׁהּ אֶל־הַמִּזְבֵּחַ׃&nbsp; <b>ב,ט</b>&nbsp;וְהֵרִים הַכֹּהֵן

מִן־הַמִּנְחָה אֶת־אַזְכָּרָתָהּ וְהִקְטִיר הַמִּזְבֵּחָה אִשֵּׁה רֵיחַ נִיחֹחַ

לַיהוָה׃&nbsp; <b>ב,י</b>&nbsp;וְהַנּוֹתֶרֶת מִן־הַמִּנְחָה לְאַהֲרֹן

וּלְבָנָיו&nbsp; קֹדֶשׁ קָדָשִׁים מֵאִשֵּׁי יְהוָה׃&nbsp; <b>ב,יא</b>

כָּל־הַמִּנְחָה אֲשֶׁר תַּקְרִיבוּ לַיהוָה לֹא תֵעָשֶׂה חָמֵץ&nbsp; כִּי

כָל־שְׂאֹר וְכָל־דְּבַשׁ לֹא־תַקְטִירוּ מִמֶּנּוּ אִשֶּׁה לַיהוָה׃&nbsp; <b>ב,יב</b>

קָרְבַּן רֵאשִׁית תַּקְרִיבוּ אֹתָם לַיהוָה וְאֶל־הַמִּזְבֵּחַ לֹא־יַעֲלוּ

לְרֵיחַ נִיחֹחַ׃&nbsp; <b>ב,יג</b>&nbsp;וְכָל־קָרְבַּן מִנְחָתְךָ בַּמֶּלַח תִּמְלָח

וְלֹא תַשְׁבִּית מֶלַח בְּרִית אֱלֹהֶיךָ מֵעַל מִנְחָתֶךָ עַל כָּל־קָרְבָּנְךָ

תַּקְרִיב מֶלַח׃&nbsp;&nbsp;{ס}</p>
<p><b>ב,יד</b> וְאִם־תַּקְרִיב מִנְחַת בִּכּוּרִים לַיהוָה אָבִיב קָלוּי בָּאֵשׁ גֶּרֶשׂ

כַּרְמֶל תַּקְרִיב אֵת מִנְחַת בִּכּוּרֶיךָ׃&nbsp; <b>ב,טו</b>&nbsp;וְנָתַתָּ

עָלֶיהָ שֶׁמֶן וְשַׂמְתָּ עָלֶיהָ לְבֹנָה מִנְחָה הִוא׃&nbsp; <b>ב,טז</b>

וְהִקְטִיר הַכֹּהֵן אֶת־אַזְכָּרָתָהּ מִגִּרְשָׂהּ וּמִשַּׁמְנָהּ עַל

כָּל־לְבֹנָתָהּ אִשֶּׁה לַיהוָה׃&nbsp;&nbsp;{פ}</p>
<p><b>ג,א</b>&nbsp;וְאִם־זֶבַח שְׁלָמִים קָרְבָּנוֹ אִם מִן־הַבָּקָר הוּא מַקְרִיב אִם־זָכָר אִם־נְקֵבָה

תָּמִים יַקְרִיבֶנּוּ לִפְנֵי יְהוָה׃&nbsp; <b>ג,ב</b>&nbsp;וְסָמַךְ יָדוֹ עַל־רֹאשׁ

קָרְבָּנוֹ וּשְׁחָטוֹ פֶּתַח אֹהֶל מוֹעֵד וְזָרְקוּ בְּנֵי אַהֲרֹן הַכֹּהֲנִים

אֶת־הַדָּם עַל־הַמִּזְבֵּחַ סָבִיב׃&nbsp; <b>ג,ג</b>&nbsp;וְהִקְרִיב מִזֶּבַח

הַשְּׁלָמִים אִשֶּׁה לַיהוָה אֶת־הַחֵלֶב הַמְכַסֶּה אֶת־הַקֶּרֶב וְאֵת

כָּל־הַחֵלֶב אֲשֶׁר עַל־הַקֶּרֶב׃&nbsp; <b>ג,ד</b>&nbsp;וְאֵת שְׁתֵּי הַכְּלָיֹת

וְאֶת־הַחֵלֶב אֲשֶׁר עֲלֵהֶן אֲשֶׁר עַל־הַכְּסָלִים וְאֶת־הַיֹּתֶרֶת

עַל־הַכָּבֵד עַל־הַכְּלָיוֹת יְסִירֶנָּה׃&nbsp; <b>ג,ה</b>&nbsp;וְהִקְטִירוּ אֹתוֹ

בְנֵי־אַהֲרֹן הַמִּזְבֵּחָה עַל־הָעֹלָה אֲשֶׁר עַל־הָעֵצִים אֲשֶׁר עַל־הָאֵשׁ

אִשֵּׁה רֵיחַ נִיחֹחַ לַיהוָה׃&nbsp;&nbsp;{פ}</p>
<p><b>ג,ו</b> וְאִם־מִן־הַצֹּאן קָרְבָּנוֹ לְזֶבַח שְׁלָמִים לַיהוָה זָכָר אוֹ נְקֵבָה

תָּמִים יַקְרִיבֶנּוּ׃&nbsp; <b>ג,ז</b>&nbsp;אִם־כֶּשֶׂב הוּא־מַקְרִיב

אֶת־קָרְבָּנוֹ וְהִקְרִיב אֹתוֹ לִפְנֵי יְהוָה׃&nbsp; <b>ג,ח</b>&nbsp;וְסָמַךְ

אֶת־יָדוֹ עַל־רֹאשׁ קָרְבָּנוֹ וְשָׁחַט אֹתוֹ לִפְנֵי אֹהֶל מוֹעֵד וְזָרְקוּ

בְּנֵי אַהֲרֹן אֶת־דָּמוֹ עַל־הַמִּזְבֵּחַ סָבִיב׃&nbsp; <b>ג,ט</b>&nbsp;וְהִקְרִיב

מִזֶּבַח הַשְּׁלָמִים אִשֶּׁה לַיהוָה חֶלְבּוֹ הָאַלְיָה תְמִימָה לְעֻמַּת

הֶעָצֶה יְסִירֶנָּה וְאֶת־הַחֵלֶב הַמְכַסֶּה אֶת־הַקֶּרֶב וְאֵת כָּל־הַחֵלֶב

אֲשֶׁר עַל־הַקֶּרֶב׃&nbsp; <b>ג,י</b>&nbsp;וְאֵת שְׁתֵּי הַכְּלָיֹת וְאֶת־הַחֵלֶב

אֲשֶׁר עֲלֵהֶן אֲשֶׁר עַל־הַכְּסָלִים וְאֶת־הַיֹּתֶרֶת עַל־הַכָּבֵד

עַל־הַכְּלָיֹת יְסִירֶנָּה׃&nbsp; <b>ג,יא</b>&nbsp;וְהִקְטִירוֹ הַכֹּהֵן

הַמִּזְבֵּחָה לֶחֶם אִשֶּׁה לַיהוָה׃&nbsp;&nbsp;{פ}</p>
<p><b>ג,יב</b>&nbsp;וְאִם עֵז קָרְבָּנוֹ וְהִקְרִיבוֹ לִפְנֵי יְהוָה׃&nbsp; <b>ג,יג</b>&nbsp;וְסָמַךְ אֶת־יָדוֹ

עַל־רֹאשׁוֹ וְשָׁחַט אֹתוֹ לִפְנֵי אֹהֶל מוֹעֵד וְזָרְקוּ בְּנֵי אַהֲרֹן

אֶת־דָּמוֹ עַל־הַמִּזְבֵּחַ סָבִיב׃&nbsp; <b>ג,יד</b>&nbsp;וְהִקְרִיב מִמֶּנּוּ

קָרְבָּנוֹ אִשֶּׁה לַיהוָה אֶת־הַחֵלֶב הַמְכַסֶּה אֶת־הַקֶּרֶב וְאֵת

כָּל־הַחֵלֶב אֲשֶׁר עַל־הַקֶּרֶב׃&nbsp; <b>ג,טו</b>&nbsp;וְאֵת שְׁתֵּי הַכְּלָיֹת

וְאֶת־הַחֵלֶב אֲשֶׁר עֲלֵהֶן אֲשֶׁר עַל־הַכְּסָלִים וְאֶת־הַיֹּתֶרֶת

עַל־הַכָּבֵד עַל־הַכְּלָיֹת יְסִירֶנָּה׃&nbsp; <b>ג,טז</b>&nbsp;וְהִקְטִירָם

הַכֹּהֵן הַמִּזְבֵּחָה לֶחֶם אִשֶּׁה לְרֵיחַ נִיחֹחַ כָּל־חֵלֶב לַיהוָה׃&nbsp; <b>ג,יז</b>

חֻקַּת עוֹלָם לְדֹרֹתֵיכֶם בְּכֹל מוֹשְׁבֹתֵיכֶם כָּל־חֵלֶב וְכָל־דָּם לֹא

תֹאכֵלוּ׃&nbsp;&nbsp;{פ}</p>
<p><b>ד,א</b>&nbsp;וַיְדַבֵּר יְהוָה אֶל־מֹשֶׁה לֵּאמֹר׃&nbsp; <b>ד,ב</b>&nbsp;דַּבֵּר אֶל־בְּנֵי יִשְׂרָאֵל

לֵאמֹר נֶפֶשׁ כִּי־תֶחֱטָא בִשְׁגָגָה מִכֹּל מִצְו‍ֹת יְהוָה אֲשֶׁר לֹא

תֵעָשֶׂינָה וְעָשָׂה מֵאַחַת מֵהֵנָּה׃&nbsp; <b>ד,ג</b>&nbsp;אִם הַכֹּהֵן

הַמָּשִׁיחַ יֶחֱטָא לְאַשְׁמַת הָעָם&nbsp; וְהִקְרִיב עַל חַטָּאתוֹ אֲשֶׁר

חָטָא פַּר בֶּן־בָּקָר תָּמִים לַיהוָה לְחַטָּאת׃&nbsp; <b>ד,ד</b>&nbsp;וְהֵבִיא

אֶת־הַפָּר אֶל־פֶּתַח אֹהֶל מוֹעֵד לִפְנֵי יְהוָה וְסָמַךְ אֶת־יָדוֹ עַל־רֹאשׁ

הַפָּר וְשָׁחַט אֶת־הַפָּר לִפְנֵי יְהוָה׃&nbsp; <b>ד,ה</b>&nbsp;וְלָקַח הַכֹּהֵן

הַמָּשִׁיחַ מִדַּם הַפָּר וְהֵבִיא אֹתוֹ אֶל־אֹהֶל מוֹעֵד׃&nbsp; <b>ד,ו</b>

וְטָבַל הַכֹּהֵן אֶת־אֶצְבָּעוֹ בַּדָּם וְהִזָּה מִן־הַדָּם שֶׁבַע פְּעָמִים

לִפְנֵי יְהוָה אֶת־פְּנֵי פָּרֹכֶת הַקֹּדֶשׁ׃&nbsp; <b>ד,ז</b>&nbsp;וְנָתַן הַכֹּהֵן

מִן־הַדָּם עַל־קַרְנוֹת מִזְבַּח קְטֹרֶת הַסַּמִּים לִפְנֵי יְהוָה אֲשֶׁר

בְּאֹהֶל מוֹעֵד וְאֵת כָּל־דַּם הַפָּר יִשְׁפֹּךְ אֶל־יְסוֹד מִזְבַּח הָעֹלָה

אֲשֶׁר־פֶּתַח אֹהֶל מוֹעֵד׃&nbsp; <b>ד,ח</b>&nbsp;וְאֶת־כָּל־חֵלֶב פַּר הַחַטָּאת

יָרִים מִמֶּנּוּ אֶת־הַחֵלֶב הַמְכַסֶּה עַל־הַקֶּרֶב וְאֵת כָּל־הַחֵלֶב אֲשֶׁר

עַל־הַקֶּרֶב׃&nbsp; <b>ד,ט</b>&nbsp;וְאֵת שְׁתֵּי הַכְּלָיֹת וְאֶת־הַחֵלֶב אֲשֶׁר

עֲלֵיהֶן אֲשֶׁר עַל־הַכְּסָלִים וְאֶת־הַיֹּתֶרֶת עַל־הַכָּבֵד עַל־הַכְּלָיוֹת

יְסִירֶנָּה׃&nbsp; <b>ד,י</b>&nbsp;כַּאֲשֶׁר יוּרַם מִשּׁוֹר זֶבַח הַשְּׁלָמִים

וְהִקְטִירָם הַכֹּהֵן עַל מִזְבַּח הָעֹלָה׃&nbsp; <b>ד,יא</b>&nbsp;וְאֶת־עוֹר הַפָּר

וְאֶת־כָּל־בְּשָׂרוֹ עַל־רֹאשׁוֹ וְעַל־כְּרָעָיו וְקִרְבּוֹ וּפִרְשׁוֹ׃&nbsp; <b>ד,יב</b>

וְהוֹצִיא אֶת־כָּל־הַפָּר אֶל־מִחוּץ לַמַּחֲנֶה אֶל־מָקוֹם טָהוֹר אֶל־שֶׁפֶךְ

הַדֶּשֶׁן וְשָׂרַף אֹתוֹ עַל־עֵצִים בָּאֵשׁ עַל־שֶׁפֶךְ הַדֶּשֶׁן

יִשָּׂרֵף׃&nbsp;&nbsp;{פ}</p>
<p><b>ד,יג</b>&nbsp;וְאִם כָּל־עֲדַת יִשְׂרָאֵל יִשְׁגּוּ וְנֶעְלַם דָּבָר מֵעֵינֵי הַקָּהָל וְעָשׂוּ

אַחַת מִכָּל־מִצְו‍ֹת יְהוָה אֲשֶׁר לֹא־תֵעָשֶׂינָה וְאָשֵׁמוּ׃&nbsp; <b>ד,יד</b>

וְנוֹדְעָה הַחַטָּאת אֲשֶׁר חָטְאוּ עָלֶיהָ וְהִקְרִיבוּ הַקָּהָל פַּר

בֶּן־בָּקָר לְחַטָּאת וְהֵבִיאוּ אֹתוֹ לִפְנֵי אֹהֶל מוֹעֵד׃&nbsp; <b>ד,טו</b>&nbsp;וְסָמְכוּ

זִקְנֵי הָעֵדָה אֶת־יְדֵיהֶם עַל־רֹאשׁ הַפָּר לִפְנֵי יְהוָה וְשָׁחַט

אֶת־הַפָּר לִפְנֵי יְהוָה׃&nbsp; <b>ד,טז</b>&nbsp;וְהֵבִיא הַכֹּהֵן הַמָּשִׁיחַ

מִדַּם הַפָּר אֶל־אֹהֶל מוֹעֵד׃&nbsp; <b>ד,יז</b>&nbsp;וְטָבַל הַכֹּהֵן אֶצְבָּעוֹ

מִן־הַדָּם וְהִזָּה שֶׁבַע פְּעָמִים לִפְנֵי יְהוָה אֵת פְּנֵי

הַפָּרֹכֶת׃&nbsp; <b>ד,יח</b>&nbsp;וּמִן־הַדָּם יִתֵּן עַל־קַרְנֹת הַמִּזְבֵּחַ

אֲשֶׁר לִפְנֵי יְהוָה אֲשֶׁר בְּאֹהֶל מוֹעֵד וְאֵת כָּל־הַדָּם יִשְׁפֹּךְ

אֶל־יְסוֹד מִזְבַּח הָעֹלָה אֲשֶׁר־פֶּתַח אֹהֶל מוֹעֵד׃&nbsp; <b>ד,יט</b>&nbsp;וְאֵת

כָּל־חֶלְבּוֹ יָרִים מִמֶּנּוּ וְהִקְטִיר הַמִּזְבֵּחָה׃&nbsp; <b>ד,כ</b>

וְעָשָׂה לַפָּר כַּאֲשֶׁר עָשָׂה לְפַר הַחַטָּאת כֵּן יַעֲשֶׂה־לּוֹ וְכִפֶּר

עֲלֵהֶם הַכֹּהֵן וְנִסְלַח לָהֶם׃&nbsp; <b>ד,כא</b>&nbsp;וְהוֹצִיא אֶת־הַפָּר

אֶל־מִחוּץ לַמַּחֲנֶה וְשָׂרַף אֹתוֹ כַּאֲשֶׁר שָׂרַף אֵת הַפָּר

הָרִאשׁוֹן&nbsp; חַטַּאת הַקָּהָל הוּא׃&nbsp;&nbsp;{פ}</p>
<p><b>ד,כב</b>&nbsp;אֲשֶׁר נָשִׂיא יֶחֱטָא וְעָשָׂה אַחַת מִכָּל־מִצְו‍ֹת יְהוָה אֱלֹהָיו אֲשֶׁר

לֹא־תֵעָשֶׂינָה בִּשְׁגָגָה וְאָשֵׁם׃&nbsp; <b>ד,כג</b>&nbsp;אוֹ־הוֹדַע אֵלָיו

חַטָּאתוֹ אֲשֶׁר חָטָא בָּהּ וְהֵבִיא אֶת־קָרְבָּנוֹ שְׂעִיר עִזִּים זָכָר

תָּמִים׃&nbsp; <b>ד,כד</b>&nbsp;וְסָמַךְ יָדוֹ עַל־רֹאשׁ הַשָּׂעִיר וְשָׁחַט אֹתוֹ

בִּמְקוֹם אֲשֶׁר־יִשְׁחַט אֶת־הָעֹלָה לִפְנֵי יְהוָה חַטָּאת הוּא׃&nbsp; <b>ד,כה</b>

וְלָקַח הַכֹּהֵן מִדַּם הַחַטָּאת בְּאֶצְבָּעוֹ וְנָתַן עַל־קַרְנֹת מִזְבַּח

הָעֹלָה וְאֶת־דָּמוֹ יִשְׁפֹּךְ אֶל־יְסוֹד מִזְבַּח הָעֹלָה׃&nbsp; <b>ד,כו</b>

וְאֶת־כָּל־חֶלְבּוֹ יַקְטִיר הַמִּזְבֵּחָה כְּחֵלֶב זֶבַח הַשְּׁלָמִים וְכִפֶּר

עָלָיו הַכֹּהֵן מֵחַטָּאתוֹ וְנִסְלַח לוֹ׃&nbsp;&nbsp;{פ}</p>
<p><b>ד,כז</b>&nbsp;וְאִם־נֶפֶשׁ אַחַת תֶּחֱטָא בִשְׁגָגָה מֵעַם הָאָרֶץ&nbsp; בַּעֲשֹׂתָהּ אַחַת מִמִּצְו‍ֹת

יְהוָה אֲשֶׁר לֹא־תֵעָשֶׂינָה וְאָשֵׁם׃&nbsp; <b>ד,כח</b>&nbsp;אוֹ הוֹדַע אֵלָיו

חַטָּאתוֹ אֲשֶׁר חָטָא וְהֵבִיא קָרְבָּנוֹ שְׂעִירַת עִזִּים תְּמִימָה נְקֵבָה

עַל־חַטָּאתוֹ אֲשֶׁר חָטָא׃&nbsp; <b>ד,כט</b>&nbsp;וְסָמַךְ אֶת־יָדוֹ עַל רֹאשׁ

הַחַטָּאת וְשָׁחַט אֶת־הַחַטָּאת בִּמְקוֹם הָעֹלָה׃&nbsp; <b>ד,ל</b>&nbsp;וְלָקַח

הַכֹּהֵן מִדָּמָהּ בְּאֶצְבָּעוֹ וְנָתַן עַל־קַרְנֹת מִזְבַּח הָעֹלָה

וְאֶת־כָּל־דָּמָהּ יִשְׁפֹּךְ אֶל־יְסוֹד הַמִּזְבֵּחַ׃&nbsp; <b>ד,לא</b>

וְאֶת־כָּל־חֶלְבָּהּ יָסִיר כַּאֲשֶׁר הוּסַר חֵלֶב מֵעַל זֶבַח הַשְּׁלָמִים

וְהִקְטִיר הַכֹּהֵן הַמִּזְבֵּחָה לְרֵיחַ נִיחֹחַ לַיהוָה וְכִפֶּר עָלָיו

הַכֹּהֵן וְנִסְלַח לוֹ׃&nbsp;&nbsp;{פ}</p>
<p><b>ד,לב</b>&nbsp;וְאִם־כֶּבֶשׂ יָבִיא קָרְבָּנוֹ לְחַטָּאת נְקֵבָה תְמִימָה יְבִיאֶנָּה׃&nbsp; <b>ד,לג</b>

וְסָמַךְ אֶת־יָדוֹ עַל רֹאשׁ הַחַטָּאת וְשָׁחַט אֹתָהּ לְחַטָּאת בִּמְקוֹם

אֲשֶׁר יִשְׁחַט אֶת־הָעֹלָה׃&nbsp; <b>ד,לד</b>&nbsp;וְלָקַח הַכֹּהֵן מִדַּם הַחַטָּאת

בְּאֶצְבָּעוֹ וְנָתַן עַל־קַרְנֹת מִזְבַּח הָעֹלָה וְאֶת־כָּל־דָּמָהּ

יִשְׁפֹּךְ אֶל־יְסוֹד הַמִּזְבֵּחַ׃&nbsp; <b>ד,לה</b>&nbsp;וְאֶת־כָּל־חֶלְבָּהּ

יָסִיר כַּאֲשֶׁר יוּסַר חֵלֶב־הַכֶּשֶׂב מִזֶּבַח הַשְּׁלָמִים וְהִקְטִיר

הַכֹּהֵן אֹתָם הַמִּזְבֵּחָה עַל אִשֵּׁי יְהוָה וְכִפֶּר עָלָיו הַכֹּהֵן

עַל־חַטָּאתוֹ אֲשֶׁר־חָטָא וְנִסְלַח לוֹ׃&nbsp;&nbsp;{פ}</p>
<p><b>ה,א</b>&nbsp;וְנֶפֶשׁ כִּי־תֶחֱטָא וְשָׁמְעָה קוֹל אָלָה וְהוּא עֵד אוֹ רָאָה אוֹ יָדָע אִם־לוֹא

יַגִּיד וְנָשָׂא עֲו‍ֹנוֹ׃&nbsp; <b>ה,ב</b>&nbsp;אוֹ נֶפֶשׁ אֲשֶׁר תִּגַּע

בְּכָל־דָּבָר טָמֵא אוֹ בְנִבְלַת חַיָּה טְמֵאָה אוֹ בְּנִבְלַת בְּהֵמָה

טְמֵאָה אוֹ בְּנִבְלַת שֶׁרֶץ טָמֵא וְנֶעְלַם מִמֶּנּוּ וְהוּא טָמֵא

וְאָשֵׁם׃&nbsp; <b>ה,ג</b>&nbsp;אוֹ כִי יִגַּע בְּטֻמְאַת אָדָם לְכֹל טֻמְאָתוֹ

אֲשֶׁר יִטְמָא בָּהּ וְנֶעְלַם מִמֶּנּוּ וְהוּא יָדַע וְאָשֵׁם׃&nbsp; <b>ה,ד</b>

אוֹ נֶפֶשׁ כִּי תִשָּׁבַע לְבַטֵּא בִשְׂפָתַיִם לְהָרַע אוֹ לְהֵיטִיב לְכֹל

אֲשֶׁר יְבַטֵּא הָאָדָם בִּשְׁבֻעָה וְנֶעְלַם מִמֶּנּוּ וְהוּא־יָדַע וְאָשֵׁם

לְאַחַת מֵאֵלֶּה׃&nbsp; <b>ה,ה</b>&nbsp;וְהָיָה כִי־יֶאְשַׁם לְאַחַת מֵאֵלֶּה&nbsp;

וְהִתְוַדָּה אֲשֶׁר חָטָא עָלֶיהָ׃&nbsp; <b>ה,ו</b>&nbsp;וְהֵבִיא אֶת־אֲשָׁמוֹ

לַיהוָה עַל חַטָּאתוֹ אֲשֶׁר חָטָא נְקֵבָה מִן־הַצֹּאן כִּשְׂבָּה אוֹ־שְׂעִירַת

עִזִּים לְחַטָּאת וְכִפֶּר עָלָיו הַכֹּהֵן מֵחַטָּאתוֹ׃&nbsp; <b>ה,ז</b>

וְאִם־לֹא תַגִּיעַ יָדוֹ דֵּי שֶׂה וְהֵבִיא אֶת־אֲשָׁמוֹ אֲשֶׁר חָטָא שְׁתֵּי

תֹרִים אוֹ־שְׁנֵי בְנֵי־יוֹנָה לַיהוָה&nbsp; אֶחָד לְחַטָּאת וְאֶחָד

לְעֹלָה׃&nbsp; <b>ה,ח</b>&nbsp;וְהֵבִיא אֹתָם אֶל־הַכֹּהֵן וְהִקְרִיב אֶת־אֲשֶׁר

לַחַטָּאת רִאשׁוֹנָה וּמָלַק אֶת־רֹאשׁוֹ מִמּוּל עָרְפּוֹ וְלֹא

יַבְדִּיל׃&nbsp; <b>ה,ט</b>&nbsp;וְהִזָּה מִדַּם הַחַטָּאת עַל־קִיר הַמִּזְבֵּחַ

וְהַנִּשְׁאָר בַּדָּם יִמָּצֵה אֶל־יְסוֹד הַמִּזְבֵּחַ חַטָּאת הוּא׃&nbsp; <b>ה,י</b>

וְאֶת־הַשֵּׁנִי יַעֲשֶׂה עֹלָה כַּמִּשְׁפָּט וְכִפֶּר עָלָיו הַכֹּהֵן

מֵחַטָּאתוֹ אֲשֶׁר־חָטָא וְנִסְלַח לוֹ׃&nbsp;&nbsp;{ס}</p>
<p><b>ה,יא</b>&nbsp;וְאִם־לֹא תַשִּׂיג יָדוֹ לִשְׁתֵּי תֹרִים אוֹ לִשְׁנֵי בְנֵי־יוֹנָה וְהֵבִיא

אֶת־קָרְבָּנוֹ אֲשֶׁר חָטָא עֲשִׂירִת הָאֵפָה סֹלֶת לְחַטָּאת לֹא־יָשִׂים

עָלֶיהָ שֶׁמֶן וְלֹא־יִתֵּן עָלֶיהָ לְבֹנָה כִּי חַטָּאת הִוא׃&nbsp; <b>ה,יב</b>

וֶהֱבִיאָהּ אֶל־הַכֹּהֵן וְקָמַץ הַכֹּהֵן מִמֶּנָּה מְלוֹא קֻמְצוֹ

אֶת־אַזְכָּרָתָהּ וְהִקְטִיר הַמִּזְבֵּחָה עַל אִשֵּׁי יְהוָה חַטָּאת

הִוא׃&nbsp; <b>ה,יג</b>&nbsp;וְכִפֶּר עָלָיו הַכֹּהֵן עַל־חַטָּאתוֹ אֲשֶׁר־חָטָא

מֵאַחַת מֵאֵלֶּה וְנִסְלַח לוֹ וְהָיְתָה לַכֹּהֵן כַּמִּנְחָה׃&nbsp;&nbsp;{ס}</p>
<p><b>ה,יד</b>&nbsp;וַיְדַבֵּר יְהוָה אֶל־מֹשֶׁה לֵּאמֹר׃&nbsp; <b>ה,טו</b>&nbsp;נֶפֶשׁ כִּי־תִמְעֹל מַעַל

וְחָטְאָה בִּשְׁגָגָה מִקָּדְשֵׁי יְהוָה&nbsp; וְהֵבִיא אֶת־אֲשָׁמוֹ לַיהוָה

אַיִל תָּמִים מִן־הַצֹּאן בְּעֶרְכְּךָ כֶּסֶף־שְׁקָלִים בְּשֶׁקֶל־הַקֹּדֶשׁ

לְאָשָׁם׃&nbsp; <b>ה,טז</b>&nbsp;וְאֵת אֲשֶׁר חָטָא מִן־הַקֹּדֶשׁ יְשַׁלֵּם

וְאֶת־חֲמִישִׁתוֹ יוֹסֵף עָלָיו וְנָתַן אֹתוֹ לַכֹּהֵן וְהַכֹּהֵן יְכַפֵּר

עָלָיו בְּאֵיל הָאָשָׁם וְנִסְלַח לוֹ׃&nbsp;&nbsp;{פ}</p>
<p><b>ה,יז</b>&nbsp;וְאִם־נֶפֶשׁ כִּי תֶחֱטָא וְעָשְׂתָה אַחַת מִכָּל־מִצְו‍ֹת יְהוָה אֲשֶׁר לֹא תֵעָשֶׂינָה

וְלֹא־יָדַע וְאָשֵׁם וְנָשָׂא עֲו‍ֹנוֹ׃&nbsp; <b>ה,יח</b>&nbsp;וְהֵבִיא אַיִל

תָּמִים מִן־הַצֹּאן בְּעֶרְכְּךָ לְאָשָׁם אֶל־הַכֹּהֵן וְכִפֶּר עָלָיו הַכֹּהֵן

עַל שִׁגְגָתוֹ אֲשֶׁר־שָׁגָג וְהוּא לֹא־יָדַע וְנִסְלַח לוֹ׃&nbsp; <b>ה,יט</b>

אָשָׁם הוּא&nbsp; אָשֹׁם אָשַׁם לַיהוָה׃&nbsp;&nbsp;{פ}</p>
<p><b>ה,כ</b>&nbsp;וַיְדַבֵּר יְהוָה אֶל־מֹשֶׁה לֵּאמֹר׃&nbsp; <b>ה,כא</b>&nbsp;נֶפֶשׁ כִּי תֶחֱטָא וּמָעֲלָה

מַעַל בַּיהוָה וְכִחֵשׁ בַּעֲמִיתוֹ בְּפִקָּדוֹן אוֹ־בִתְשׂוּמֶת יָד אוֹ

בְגָזֵל אוֹ עָשַׁק אֶת־עֲמִיתוֹ׃&nbsp; <b>ה,כב</b>&nbsp;אוֹ־מָצָא אֲבֵדָה וְכִחֶשׁ

בָּהּ וְנִשְׁבַּע עַל־שָׁקֶר עַל־אַחַת מִכֹּל אֲשֶׁר־יַעֲשֶׂה הָאָדָם לַחֲטֹא

בָהֵנָּה׃&nbsp; <b>ה,כג</b>&nbsp;וְהָיָה כִּי־יֶחֱטָא וְאָשֵׁם וְהֵשִׁיב

אֶת־הַגְּזֵלָה אֲשֶׁר גָּזָל אוֹ אֶת־הָעֹשֶׁק אֲשֶׁר עָשָׁק אוֹ

אֶת־הַפִּקָּדוֹן אֲשֶׁר הָפְקַד אִתּוֹ אוֹ אֶת־הָאֲבֵדָה אֲשֶׁר מָצָא׃&nbsp; <b>ה,כד</b>

אוֹ מִכֹּל אֲשֶׁר־יִשָּׁבַע עָלָיו לַשֶּׁקֶר וְשִׁלַּם אֹתוֹ בְּרֹאשׁוֹ

וַחֲמִשִׁתָיו יֹסֵף עָלָיו&nbsp; לַאֲשֶׁר הוּא לוֹ יִתְּנֶנּוּ בְּיוֹם

אַשְׁמָתוֹ׃&nbsp; <b>ה,כה</b>&nbsp;וְאֶת־אֲשָׁמוֹ יָבִיא לַיהוָה אַיִל תָּמִים

מִן־הַצֹּאן בְּעֶרְכְּךָ לְאָשָׁם אֶל־הַכֹּהֵן׃&nbsp; <b>ה,כו</b>&nbsp;וְכִפֶּר

עָלָיו הַכֹּהֵן לִפְנֵי יְהוָה וְנִסְלַח לוֹ עַל־אַחַת מִכֹּל אֲשֶׁר־יַעֲשֶׂה

לְאַשְׁמָה בָהּ׃&nbsp;&nbsp;{פ}</p>
<p><b>ו,א</b>&nbsp;וַיְדַבֵּר יְהוָה אֶל־מֹשֶׁה לֵּאמֹר׃&nbsp; <b>ו,ב</b>&nbsp;צַו אֶת־אַהֲרֹן וְאֶת־בָּנָיו

לֵאמֹר זֹאת תּוֹרַת הָעֹלָה&nbsp; הִוא הָעֹלָה עַל <b>מ</b>וֹקְדָה

עַל־הַמִּזְבֵּחַ כָּל־הַלַּיְלָה עַד־הַבֹּקֶר וְאֵשׁ הַמִּזְבֵּחַ תּוּקַד

בּוֹ׃&nbsp; <b>ו,ג</b>&nbsp;וְלָבַשׁ הַכֹּהֵן מִדּוֹ בַד וּמִכְנְסֵי־בַד יִלְבַּשׁ

עַל־בְּשָׂרוֹ וְהֵרִים אֶת־הַדֶּשֶׁן אֲשֶׁר תֹּאכַל הָאֵשׁ אֶת־הָעֹלָה

עַל־הַמִּזְבֵּחַ וְשָׂמוֹ אֵצֶל הַמִּזְבֵּחַ׃&nbsp; <b>ו,ד</b>&nbsp;וּפָשַׁט

אֶת־בְּגָדָיו וְלָבַשׁ בְּגָדִים אֲחֵרִים וְהוֹצִיא אֶת־הַדֶּשֶׁן אֶל־מִחוּץ

לַמַּחֲנֶה אֶל־מָקוֹם טָהוֹר׃&nbsp; <b>ו,ה</b>&nbsp;וְהָאֵשׁ עַל־הַמִּזְבֵּחַ

תּוּקַד־בּוֹ לֹא תִכְבֶּה וּבִעֵר עָלֶיהָ הַכֹּהֵן עֵצִים בַּבֹּקֶר בַּבֹּקֶר

וְעָרַךְ עָלֶיהָ הָעֹלָה וְהִקְטִיר עָלֶיהָ חֶלְבֵי הַשְּׁלָמִים׃&nbsp; <b>ו,ו</b>

אֵשׁ תָּמִיד תּוּקַד עַל־הַמִּזְבֵּחַ לֹא תִכְבֶּה׃&nbsp;&nbsp;{ס}</p>
<p><b>ו,ז</b>&nbsp;וְזֹאת תּוֹרַת הַמִּנְחָה&nbsp; הַקְרֵב אֹתָהּ בְּנֵי־אַהֲרֹן לִפְנֵי יְהוָה אֶל־פְּנֵי

הַמִּזְבֵּחַ׃&nbsp; <b>ו,ח</b>&nbsp;וְהֵרִים מִמֶּנּוּ בְּקֻמְצוֹ מִסֹּלֶת

הַמִּנְחָה וּמִשַּׁמְנָהּ וְאֵת כָּל־הַלְּבֹנָה אֲשֶׁר עַל־הַמִּנְחָה

וְהִקְטִיר הַמִּזְבֵּחַ רֵיחַ נִיחֹחַ אַזְכָּרָתָהּ לַיהוָה׃&nbsp; <b>ו,ט</b>

וְהַנּוֹתֶרֶת מִמֶּנָּה יֹאכְלוּ אַהֲרֹן וּבָנָיו מַצּוֹת תֵּאָכֵל בְּמָקוֹם

קָדֹשׁ בַּחֲצַר אֹהֶל־מוֹעֵד יֹאכְלוּהָ׃&nbsp; <b>ו,י</b>&nbsp;לֹא תֵאָפֶה חָמֵץ

חֶלְקָם נָתַתִּי אֹתָהּ מֵאִשָּׁי קֹדֶשׁ קָדָשִׁים הִוא כַּחַטָּאת

וְכָאָשָׁם׃&nbsp; <b>ו,יא</b>&nbsp;כָּל־זָכָר בִּבְנֵי אַהֲרֹן יֹאכְלֶנָּה

חָק־עוֹלָם לְדֹרֹתֵיכֶם מֵאִשֵּׁי יְהוָה כֹּל אֲשֶׁר־יִגַּע בָּהֶם

יִקְדָּשׁ׃&nbsp;&nbsp;{פ}</p>
<p><b>ו,יב</b>&nbsp;וַיְדַבֵּר יְהוָה אֶל־מֹשֶׁה לֵּאמֹר׃&nbsp; <b>ו,יג</b>&nbsp;זֶה קָרְבַּן אַהֲרֹן וּבָנָיו

אֲשֶׁר־יַקְרִיבוּ לַיהוָה בְּיוֹם הִמָּשַׁח אֹתוֹ עֲשִׂירִת הָאֵפָה סֹלֶת

מִנְחָה תָּמִיד&nbsp; מַחֲצִיתָהּ בַּבֹּקֶר וּמַחֲצִיתָהּ בָּעָרֶב׃&nbsp; <b>ו,יד</b>

עַל־מַחֲבַת בַּשֶּׁמֶן תֵּעָשֶׂה מֻרְבֶּכֶת תְּבִיאֶנָּה תֻּפִינֵי מִנְחַת

פִּתִּים תַּקְרִיב רֵיחַ־נִיחֹחַ לַיהוָה׃&nbsp; <b>ו,טו</b>&nbsp;וְהַכֹּהֵן

הַמָּשִׁיחַ תַּחְתָּיו מִבָּנָיו יַעֲשֶׂה אֹתָהּ חָק־עוֹלָם לַיהוָה כָּלִיל

תָּקְטָר׃&nbsp; <b>ו,טז</b>&nbsp;וְכָל־מִנְחַת כֹּהֵן כָּלִיל תִּהְיֶה לֹא

תֵאָכֵל׃&nbsp;&nbsp;{פ}</p>
<p><b>ו,יז</b>&nbsp;וַיְדַבֵּר יְהוָה אֶל־מֹשֶׁה לֵּאמֹר׃&nbsp; <b>ו,יח</b>&nbsp;דַּבֵּר אֶל־אַהֲרֹן וְאֶל־בָּנָיו

לֵאמֹר זֹאת תּוֹרַת הַחַטָּאת&nbsp; בִּמְקוֹם אֲשֶׁר תִּשָּׁחֵט הָעֹלָה

תִּשָּׁחֵט הַחַטָּאת לִפְנֵי יְהוָה קֹדֶשׁ קָדָשִׁים הִוא׃&nbsp; <b>ו,יט</b>

הַכֹּהֵן הַמְחַטֵּא אֹתָהּ יֹאכְלֶנָּה בְּמָקוֹם קָדֹשׁ תֵּאָכֵל בַּחֲצַר אֹהֶל

מוֹעֵד׃&nbsp; <b>ו,כ</b>&nbsp;כֹּל אֲשֶׁר־יִגַּע בִּבְשָׂרָהּ יִקְדָּשׁ וַאֲשֶׁר

יִזֶּה מִדָּמָהּ עַל־הַבֶּגֶד אֲשֶׁר יִזֶּה עָלֶיהָ תְּכַבֵּס בְּמָקוֹם קָדֹשׁ׃&nbsp;
<b>ו,כא</b>&nbsp;וּכְלִי־חֶרֶשׂ אֲשֶׁר תְּבֻשַּׁל־בּוֹ יִשָּׁבֵר וְאִם־בִּכְלִי

נְחֹשֶׁת בֻּשָּׁלָה וּמֹרַק וְשֻׁטַּף בַּמָּיִם׃&nbsp; <b>ו,כב</b>&nbsp;כָּל־זָכָר

בַּכֹּהֲנִים יֹאכַל אֹתָהּ קֹדֶשׁ קָדָשִׁים הִוא׃&nbsp; <b>ו,כג</b>

וְכָל־חַטָּאת אֲשֶׁר יוּבָא מִדָּמָהּ אֶל־אֹהֶל מוֹעֵד לְכַפֵּר בַּקֹּדֶשׁ לֹא

תֵאָכֵל בָּאֵשׁ תִּשָּׂרֵף׃&nbsp;&nbsp;{פ}</p>
<p><b>ז,א</b>&nbsp;וְזֹאת תּוֹרַת הָאָשָׁם&nbsp; קֹדֶשׁ קָדָשִׁים הוּא׃&nbsp; <b>ז,ב</b>&nbsp;בִּמְקוֹם אֲשֶׁר

יִשְׁחֲטוּ אֶת־הָעֹלָה יִשְׁחֲטוּ אֶת־הָאָשָׁם וְאֶת־דָּמוֹ יִזְרֹק

עַל־הַמִּזְבֵּחַ סָבִיב׃&nbsp; <b>ז,ג</b>&nbsp;וְאֵת כָּל־חֶלְבּוֹ יַקְרִיב מִמֶּנּוּ

אֵת הָאַלְיָה וְאֶת־הַחֵלֶב הַמְכַסֶּה אֶת־הַקֶּרֶב׃&nbsp; <b>ז,ד</b>&nbsp;וְאֵת

שְׁתֵּי הַכְּלָיֹת וְאֶת־הַחֵלֶב אֲשֶׁר עֲלֵיהֶן אֲשֶׁר עַל־הַכְּסָלִים

וְאֶת־הַיֹּתֶרֶת עַל־הַכָּבֵד עַל־הַכְּלָיֹת יְסִירֶנָּה׃&nbsp; <b>ז,ה</b>

וְהִקְטִיר אֹתָם הַכֹּהֵן הַמִּזְבֵּחָה אִשֶּׁה לַיהוָה אָשָׁם הוּא׃&nbsp; <b>ז,ו</b>

כָּל־זָכָר בַּכֹּהֲנִים יֹאכְלֶנּוּ בְּמָקוֹם קָדוֹשׁ יֵאָכֵל קֹדֶשׁ קָדָשִׁים

הוּא׃&nbsp; <b>ז,ז</b>&nbsp;כַּחַטָּאת כָּאָשָׁם תּוֹרָה אַחַת לָהֶם הַכֹּהֵן אֲשֶׁר

יְכַפֶּר־בּוֹ לוֹ יִהְיֶה׃&nbsp; <b>ז,ח</b>&nbsp;וְהַכֹּהֵן הַמַּקְרִיב אֶת־עֹלַת

אִישׁ&nbsp; עוֹר הָעֹלָה אֲשֶׁר הִקְרִיב לַכֹּהֵן לוֹ יִהְיֶה׃&nbsp; <b>ז,ט</b>

וְכָל־מִנְחָה אֲשֶׁר תֵּאָפֶה בַּתַּנּוּר וְכָל־נַעֲשָׂה בַמַּרְחֶשֶׁת

וְעַל־מַחֲבַת לַכֹּהֵן הַמַּקְרִיב אֹתָהּ לוֹ תִהְיֶה׃&nbsp; <b>ז,י</b>

וְכָל־מִנְחָה בְלוּלָה־בַשֶּׁמֶן וַחֲרֵבָה לְכָל־בְּנֵי אַהֲרֹן תִּהְיֶה אִישׁ

כְּאָחִיו׃&nbsp;&nbsp;{פ}</p>
<p><b>ז,יא</b>&nbsp;וְזֹאת תּוֹרַת זֶבַח הַשְּׁלָמִים אֲשֶׁר יַקְרִיב לַיהוָה׃&nbsp; <b>ז,יב</b>&nbsp;אִם

עַל־תּוֹדָה יַקְרִיבֶנּוּ וְהִקְרִיב עַל־זֶבַח הַתּוֹדָה חַלּוֹת מַצּוֹת

בְּלוּלֹת בַּשֶּׁמֶן וּרְקִיקֵי מַצּוֹת מְשֻׁחִים בַּשָּׁמֶן וְסֹלֶת מֻרְבֶּכֶת

חַלֹּת בְּלוּלֹת בַּשָּׁמֶן׃&nbsp; <b>ז,יג</b>&nbsp;עַל־חַלֹּת לֶחֶם חָמֵץ יַקְרִיב

קָרְבָּנוֹ עַל־זֶבַח תּוֹדַת שְׁלָמָיו׃&nbsp; <b>ז,יד</b>&nbsp;וְהִקְרִיב מִמֶּנּוּ

אֶחָד מִכָּל־קָרְבָּן תְּרוּמָה לַיהוָה לַכֹּהֵן הַזֹּרֵק אֶת־דַּם הַשְּׁלָמִים

לוֹ יִהְיֶה׃&nbsp; <b>ז,טו</b>&nbsp;וּבְשַׂר זֶבַח תּוֹדַת שְׁלָמָיו בְּיוֹם

קָרְבָּנוֹ יֵאָכֵל&nbsp; לֹא־יַנִּיחַ מִמֶּנּוּ עַד־בֹּקֶר׃&nbsp; <b>ז,טז</b>

וְאִם־נֶדֶר אוֹ נְדָבָה זֶבַח קָרְבָּנוֹ בְּיוֹם הַקְרִיבוֹ אֶת־זִבְחוֹ יֵאָכֵל

וּמִמָּחֳרָת וְהַנּוֹתָר מִמֶּנּוּ יֵאָכֵל׃&nbsp; <b>ז,יז</b>&nbsp;וְהַנּוֹתָר

מִבְּשַׂר הַזָּבַח בַּיּוֹם הַשְּׁלִישִׁי בָּאֵשׁ יִשָּׂרֵף׃&nbsp; <b>ז,יח</b>

וְאִם הֵאָכֹל יֵאָכֵל מִבְּשַׂר־זֶבַח שְׁלָמָיו בַּיּוֹם הַשְּׁלִישִׁי לֹא

יֵרָצֶה הַמַּקְרִיב אֹתוֹ לֹא יֵחָשֵׁב לוֹ פִּגּוּל יִהְיֶה וְהַנֶּפֶשׁ

הָאֹכֶלֶת מִמֶּנּוּ עֲו‍ֹנָהּ תִּשָּׂא׃&nbsp; <b>ז,יט</b>&nbsp;וְהַבָּשָׂר

אֲשֶׁר־יִגַּע בְּכָל־טָמֵא לֹא יֵאָכֵל בָּאֵשׁ יִשָּׂרֵף וְהַבָּשָׂר

כָּל־טָהוֹר יֹאכַל בָּשָׂר׃&nbsp; <b>ז,כ</b>&nbsp;וְהַנֶּפֶשׁ אֲשֶׁר־תֹּאכַל בָּשָׂר

מִזֶּבַח הַשְּׁלָמִים אֲשֶׁר לַיהוָה וְטֻמְאָתוֹ עָלָיו וְנִכְרְתָה הַנֶּפֶשׁ

הַהִוא מֵעַמֶּיהָ׃&nbsp; <b>ז,כא</b>&nbsp;וְנֶפֶשׁ כִּי־תִגַּע בְּכָל־טָמֵא

בְּטֻמְאַת אָדָם אוֹ בִּבְהֵמָה טְמֵאָה אוֹ בְּכָל־שֶׁקֶץ טָמֵא וְאָכַל

מִבְּשַׂר־זֶבַח הַשְּׁלָמִים אֲשֶׁר לַיהוָה וְנִכְרְתָה הַנֶּפֶשׁ הַהִוא

מֵעַמֶּיהָ׃&nbsp;&nbsp;{פ}</p>
<p><b>ז,כב</b>&nbsp;וַיְדַבֵּר יְהוָה אֶל־מֹשֶׁה לֵּאמֹר׃&nbsp; <b>ז,כג</b>&nbsp;דַּבֵּר אֶל־בְּנֵי יִשְׂרָאֵל

לֵאמֹר&nbsp; כָּל־חֵלֶב שׁוֹר וְכֶשֶׂב וָעֵז לֹא תֹאכֵלוּ׃&nbsp; <b>ז,כד</b>

וְחֵלֶב נְבֵלָה וְחֵלֶב טְרֵפָה יֵעָשֶׂה לְכָל־מְלָאכָה וְאָכֹל לֹא

תֹאכְלֻהוּ׃&nbsp; <b>ז,כה</b>&nbsp;כִּי כָּל־אֹכֵל חֵלֶב מִן־הַבְּהֵמָה אֲשֶׁר

יַקְרִיב מִמֶּנָּה אִשֶּׁה לַיהוָה וְנִכְרְתָה הַנֶּפֶשׁ הָאֹכֶלֶת

מֵעַמֶּיהָ׃&nbsp; <b>ז,כו</b>&nbsp;וְכָל־דָּם לֹא תֹאכְלוּ בְּכֹל מוֹשְׁבֹתֵיכֶם

לָעוֹף וְלַבְּהֵמָה׃&nbsp; <b>ז,כז</b>&nbsp;כָּל־נֶפֶשׁ אֲשֶׁר־תֹּאכַל כָּל־דָּם

וְנִכְרְתָה הַנֶּפֶשׁ הַהִוא מֵעַמֶּיהָ׃&nbsp; <b>ז,כח</b>&nbsp;וַיְדַבֵּר יְהוָה

אֶל־מֹשֶׁה לֵּאמֹר׃&nbsp; <b>ז,כט</b>&nbsp;דַּבֵּר אֶל־בְּנֵי יִשְׂרָאֵל

לֵאמֹר&nbsp; הַמַּקְרִיב אֶת־זֶבַח שְׁלָמָיו לַיהוָה יָבִיא אֶת־קָרְבָּנוֹ

לַיהוָה מִזֶּבַח שְׁלָמָיו׃&nbsp; <b>ז,ל</b>&nbsp;יָדָיו תְּבִיאֶינָה אֵת אִשֵּׁי

יְהוָה אֶת־הַחֵלֶב עַל־הֶחָזֶה יְבִיאֶנּוּ אֵת הֶחָזֶה לְהָנִיף אֹתוֹ תְּנוּפָה

לִפְנֵי יְהוָה׃&nbsp; <b>ז,לא</b>&nbsp;וְהִקְטִיר הַכֹּהֵן אֶת־הַחֵלֶב הַמִּזְבֵּחָה

וְהָיָה הֶחָזֶה לְאַהֲרֹן וּלְבָנָיו׃&nbsp; <b>ז,לב</b>&nbsp;וְאֵת שׁוֹק הַיָּמִין

תִּתְּנוּ תְרוּמָה לַכֹּהֵן מִזִּבְחֵי שַׁלְמֵיכֶם׃&nbsp; <b>ז,לג</b>

הַמַּקְרִיב אֶת־דַּם הַשְּׁלָמִים וְאֶת־הַחֵלֶב מִבְּנֵי אַהֲרֹן&nbsp; לוֹ

תִהְיֶה שׁוֹק הַיָּמִין לְמָנָה׃&nbsp; <b>ז,לד</b>&nbsp;כִּי אֶת־חֲזֵה הַתְּנוּפָה

וְאֵת שׁוֹק הַתְּרוּמָה לָקַחְתִּי מֵאֵת בְּנֵי־יִשְׂרָאֵל מִזִּבְחֵי

שַׁלְמֵיהֶם וָאֶתֵּן אֹתָם לְאַהֲרֹן הַכֹּהֵן וּלְבָנָיו לְחָק־עוֹלָם מֵאֵת

בְּנֵי יִשְׂרָאֵל׃&nbsp; <b>ז,לה</b>&nbsp;זֹאת מִשְׁחַת אַהֲרֹן וּמִשְׁחַת בָּנָיו

מֵאִשֵּׁי יְהוָה בְּיוֹם הִקְרִיב אֹתָם לְכַהֵן לַיהוָה׃&nbsp; <b>ז,לו</b>

אֲשֶׁר צִוָּה יְהוָה לָתֵת לָהֶם בְּיוֹם מָשְׁחוֹ אֹתָם מֵאֵת בְּנֵי יִשְׂרָאֵל

חֻקַּת עוֹלָם לְדֹרֹתָם׃&nbsp; <b>ז,לז</b>&nbsp;זֹאת הַתּוֹרָה לָעֹלָה לַמִּנְחָה

וְלַחַטָּאת וְלָאָשָׁם וְלַמִּלּוּאִים וּלְזֶבַח הַשְּׁלָמִים׃&nbsp; <b>ז,לח</b>

אֲשֶׁר צִוָּה יְהוָה אֶת־מֹשֶׁה בְּהַר סִינָי&nbsp; בְּיוֹם צַוֹּתוֹ אֶת־בְּנֵי

יִשְׂרָאֵל לְהַקְרִיב אֶת־קָרְבְּנֵיהֶם לַיהוָה בְּמִדְבַּר סִינָי׃&nbsp;&nbsp;{פ}</p>
<p><b>ח,א</b>&nbsp;וַיְדַבֵּר יְהוָה אֶל־מֹשֶׁה לֵּאמֹר׃&nbsp; <b>ח,ב</b>&nbsp;קַח אֶת־אַהֲרֹן וְאֶת־בָּנָיו

אִתּוֹ וְאֵת הַבְּגָדִים וְאֵת שֶׁמֶן הַמִּשְׁחָה וְאֵת פַּר הַחַטָּאת וְאֵת

שְׁנֵי הָאֵילִים וְאֵת סַל הַמַּצּוֹת׃&nbsp; <b>ח,ג</b>&nbsp;וְאֵת כָּל־הָעֵדָה

הַקְהֵל אֶל־פֶּתַח אֹהֶל מוֹעֵד׃&nbsp; <b>ח,ד</b>&nbsp;וַיַּעַשׂ מֹשֶׁה כַּאֲשֶׁר

צִוָּה יְהוָה אֹתוֹ וַתִּקָּהֵל הָעֵדָה אֶל־פֶּתַח אֹהֶל מוֹעֵד׃&nbsp; <b>ח,ה</b>

וַיֹּאמֶר מֹשֶׁה אֶל־הָעֵדָה&nbsp; זֶה הַדָּבָר אֲשֶׁר־צִוָּה יְהוָה

לַעֲשׂוֹת׃&nbsp; <b>ח,ו</b>&nbsp;וַיַּקְרֵב מֹשֶׁה אֶת־אַהֲרֹן וְאֶת־בָּנָיו

וַיִּרְחַץ אֹתָם בַּמָּיִם׃&nbsp; <b>ח,ז</b>&nbsp;וַיִּתֵּן עָלָיו אֶת־הַכֻּתֹּנֶת

וַיַּחְגֹּר אֹתוֹ בָּאַבְנֵט וַיַּלְבֵּשׁ אֹתוֹ אֶת־הַמְּעִיל וַיִּתֵּן עָלָיו

אֶת־הָאֵפֹד וַיַּחְגֹּר אֹתוֹ בְּחֵשֶׁב הָאֵפֹד וַיֶּאְפֹּד לוֹ בּוֹ׃&nbsp; <b>ח,ח</b>

וַיָּשֶׂם עָלָיו אֶת־הַחֹשֶׁן וַיִּתֵּן אֶל־הַחֹשֶׁן אֶת־הָאוּרִים

וְאֶת־הַתֻּמִּים׃&nbsp; <b>ח,ט</b>&nbsp;וַיָּשֶׂם אֶת־הַמִּצְנֶפֶת עַל־רֹאשׁוֹ

וַיָּשֶׂם עַל־הַמִּצְנֶפֶת אֶל־מוּל פָּנָיו אֵת צִיץ הַזָּהָב נֵזֶר הַקֹּדֶשׁ

כַּאֲשֶׁר צִוָּה יְהוָה אֶת־מֹשֶׁה׃&nbsp; <b>ח,י</b>&nbsp;וַיִּקַּח מֹשֶׁה

אֶת־שֶׁמֶן הַמִּשְׁחָה וַיִּמְשַׁח אֶת־הַמִּשְׁכָּן וְאֶת־כָּל־אֲשֶׁר־בּוֹ

וַיְקַדֵּשׁ אֹתָם׃&nbsp; <b>ח,יא</b>&nbsp;וַיַּז מִמֶּנּוּ עַל־הַמִּזְבֵּחַ שֶׁבַע

פְּעָמִים וַיִּמְשַׁח אֶת־הַמִּזְבֵּחַ וְאֶת־כָּל־כֵּלָיו וְאֶת־הַכִּיֹּר

וְאֶת־כַּנּוֹ לְקַדְּשָׁם׃&nbsp; <b>ח,יב</b>&nbsp;וַיִּצֹק מִשֶּׁמֶן הַמִּשְׁחָה עַל

רֹאשׁ אַהֲרֹן וַיִּמְשַׁח אֹתוֹ לְקַדְּשׁוֹ׃&nbsp; <b>ח,יג</b>&nbsp;וַיַּקְרֵב

מֹשֶׁה אֶת־בְּנֵי אַהֲרֹן וַיַּלְבִּשֵׁם כֻּתֳּנֹת וַיַּחְגֹּר אֹתָם אַבְנֵט

וַיַּחֲבֹשׁ לָהֶם מִגְבָּעוֹת כַּאֲשֶׁר צִוָּה יְהוָה אֶת־מֹשֶׁה׃&nbsp; <b>ח,יד</b>

וַיַּגֵּשׁ אֵת פַּר הַחַטָּאת וַיִּסְמֹךְ אַהֲרֹן וּבָנָיו אֶת־יְדֵיהֶם

עַל־רֹאשׁ פַּר הַחַטָּאת׃&nbsp; <b>ח,טו</b>&nbsp;וַיִּשְׁחָט וַיִּקַּח מֹשֶׁה

אֶת־הַדָּם וַיִּתֵּן עַל־קַרְנוֹת הַמִּזְבֵּחַ סָבִיב בְּאֶצְבָּעוֹ וַיְחַטֵּא

אֶת־הַמִּזְבֵּחַ וְאֶת־הַדָּם יָצַק אֶל־יְסוֹד הַמִּזְבֵּחַ וַיְקַדְּשֵׁהוּ

לְכַפֵּר עָלָיו׃&nbsp; <b>ח,טז</b>&nbsp;וַיִּקַּח אֶת־כָּל־הַחֵלֶב אֲשֶׁר

עַל־הַקֶּרֶב וְאֵת יֹתֶרֶת הַכָּבֵד וְאֶת־שְׁתֵּי הַכְּלָיֹת וְאֶת־חֶלְבְּהֶן

וַיַּקְטֵר מֹשֶׁה הַמִּזְבֵּחָה׃&nbsp; <b>ח,יז</b>&nbsp;וְאֶת־הַפָּר וְאֶת־עֹרוֹ

וְאֶת־בְּשָׂרוֹ וְאֶת־פִּרְשׁוֹ שָׂרַף בָּאֵשׁ מִחוּץ לַמַּחֲנֶה&nbsp;

כַּאֲשֶׁר צִוָּה יְהוָה אֶת־מֹשֶׁה׃&nbsp; <b>ח,יח</b>&nbsp;וַיַּקְרֵב אֵת אֵיל

הָעֹלָה וַיִּסְמְכוּ אַהֲרֹן וּבָנָיו אֶת־יְדֵיהֶם עַל־רֹאשׁ הָאָיִל׃&nbsp; <b>ח,יט</b>

וַיִּשְׁחָט וַיִּזְרֹק מֹשֶׁה אֶת־הַדָּם עַל־הַמִּזְבֵּחַ סָבִיב׃&nbsp; <b>ח,כ</b>

וְאֶת־הָאַיִל נִתַּח לִנְתָחָיו וַיַּקְטֵר מֹשֶׁה אֶת־הָרֹאשׁ וְאֶת־הַנְּתָחִים

וְאֶת־הַפָּדֶר׃&nbsp; <b>ח,כא</b>&nbsp;וְאֶת־הַקֶּרֶב וְאֶת־הַכְּרָעַיִם רָחַץ

בַּמָּיִם וַיַּקְטֵר מֹשֶׁה אֶת־כָּל־הָאַיִל הַמִּזְבֵּחָה עֹלָה הוּא

לְרֵיחַ־נִיחֹחַ אִשֶּׁה הוּא לַיהוָה כַּאֲשֶׁר צִוָּה יְהוָה אֶת־מֹשֶׁה׃&nbsp; <b>ח,כב</b>

וַיַּקְרֵב אֶת־הָאַיִל הַשֵּׁנִי אֵיל הַמִּלֻּאִים וַיִּסְמְכוּ אַהֲרֹן

וּבָנָיו אֶת־יְדֵיהֶם עַל־רֹאשׁ הָאָיִל׃&nbsp; <b>ח,כג</b>&nbsp;וַיִּשְׁחָט

וַיִּקַּח מֹשֶׁה מִדָּמוֹ וַיִּתֵּן עַל־תְּנוּךְ אֹזֶן־אַהֲרֹן הַיְמָנִית

וְעַל־בֹּהֶן יָדוֹ הַיְמָנִית וְעַל־בֹּהֶן רַגְלוֹ הַיְמָנִית׃&nbsp; <b>ח,כד</b>

וַיַּקְרֵב אֶת־בְּנֵי אַהֲרֹן וַיִּתֵּן מֹשֶׁה מִן־הַדָּם עַל־תְּנוּךְ אָזְנָם

הַיְמָנִית וְעַל־בֹּהֶן יָדָם הַיְמָנִית וְעַל־בֹּהֶן רַגְלָם הַיְמָנִית

וַיִּזְרֹק מֹשֶׁה אֶת־הַדָּם עַל־הַמִּזְבֵּחַ סָבִיב׃&nbsp; <b>ח,כה</b>

וַיִּקַּח אֶת־הַחֵלֶב וְאֶת־הָאַלְיָה וְאֶת־כָּל־הַחֵלֶב אֲשֶׁר עַל־הַקֶּרֶב

וְאֵת יֹתֶרֶת הַכָּבֵד וְאֶת־שְׁתֵּי הַכְּלָיֹת וְאֶת־חֶלְבְּהֶן וְאֵת שׁוֹק

הַיָּמִין׃&nbsp; <b>ח,כו</b>&nbsp;וּמִסַּל הַמַּצּוֹת אֲשֶׁר לִפְנֵי יְהוָה לָקַח

חַלַּת מַצָּה אַחַת וְחַלַּת לֶחֶם שֶׁמֶן אַחַת וְרָקִיק אֶחָד וַיָּשֶׂם

עַל־הַחֲלָבִים וְעַל שׁוֹק הַיָּמִין׃&nbsp; <b>ח,כז</b>&nbsp;וַיִּתֵּן אֶת־הַכֹּל

עַל כַּפֵּי אַהֲרֹן וְעַל כַּפֵּי בָנָיו וַיָּנֶף אֹתָם תְּנוּפָה לִפְנֵי

יְהוָה׃&nbsp; <b>ח,כח</b>&nbsp;וַיִּקַּח מֹשֶׁה אֹתָם מֵעַל כַּפֵּיהֶם וַיַּקְטֵר

הַמִּזְבֵּחָה עַל־הָעֹלָה מִלֻּאִים הֵם לְרֵיחַ נִיחֹחַ אִשֶּׁה הוּא

לַיהוָה׃&nbsp; <b>ח,כט</b>&nbsp;וַיִּקַּח מֹשֶׁה אֶת־הֶחָזֶה וַיְנִיפֵהוּ תְנוּפָה

לִפְנֵי יְהוָה&nbsp; מֵאֵיל הַמִּלֻּאִים לְמֹשֶׁה הָיָה לְמָנָה כַּאֲשֶׁר

צִוָּה יְהוָה אֶת־מֹשֶׁה׃&nbsp; <b>ח,ל</b>&nbsp;וַיִּקַּח מֹשֶׁה מִשֶּׁמֶן

הַמִּשְׁחָה וּמִן־הַדָּם אֲשֶׁר עַל־הַמִּזְבֵּחַ וַיַּז עַל־אַהֲרֹן

עַל־בְּגָדָיו וְעַל־בָּנָיו וְעַל־בִּגְדֵי בָנָיו אִתּוֹ וַיְקַדֵּשׁ

אֶת־אַהֲרֹן אֶת־בְּגָדָיו וְאֶת־בָּנָיו וְאֶת־בִּגְדֵי בָנָיו אִתּוֹ׃&nbsp; <b>ח,לא</b>

וַיֹּאמֶר מֹשֶׁה אֶל־אַהֲרֹן וְאֶל־בָּנָיו בַּשְּׁלוּ אֶת־הַבָּשָׂר פֶּתַח

אֹהֶל מוֹעֵד וְשָׁם תֹּאכְלוּ אֹתוֹ וְאֶת־הַלֶּחֶם אֲשֶׁר בְּסַל

הַמִּלֻּאִים&nbsp; כַּאֲשֶׁר צִוֵּיתִי לֵאמֹר אַהֲרֹן וּבָנָיו

יֹאכְלֻהוּ׃&nbsp; <b>ח,לב</b>&nbsp;וְהַנּוֹתָר בַּבָּשָׂר וּבַלָּחֶם בָּאֵשׁ

תִּשְׂרֹפוּ׃&nbsp; <b>ח,לג</b>&nbsp;וּמִפֶּתַח אֹהֶל מוֹעֵד לֹא תֵצְאוּ שִׁבְעַת

יָמִים עַד יוֹם מְלֹאת יְמֵי מִלֻּאֵיכֶם&nbsp; כִּי שִׁבְעַת יָמִים יְמַלֵּא

אֶת־יֶדְכֶם׃&nbsp; <b>ח,לד</b>&nbsp;כַּאֲשֶׁר עָשָׂה בַּיּוֹם הַזֶּה צִוָּה יְהוָה

לַעֲשֹׂת לְכַפֵּר עֲלֵיכֶם׃&nbsp; <b>ח,לה</b>&nbsp;וּפֶתַח אֹהֶל מוֹעֵד תֵּשְׁבוּ

יוֹמָם וָלַיְלָה שִׁבְעַת יָמִים וּשְׁמַרְתֶּם אֶת־מִשְׁמֶרֶת יְהוָה וְלֹא

תָמוּתוּ&nbsp; כִּי־כֵן צֻוֵּיתִי׃&nbsp; <b>ח,לו</b>&nbsp;וַיַּעַשׂ אַהֲרֹן וּבָנָיו

אֵת כָּל־הַדְּבָרִים אֲשֶׁר־צִוָּה יְהוָה בְּיַד־מֹשֶׁה׃&nbsp;&nbsp;{ס}</p>
<p><b>ט,א</b>&nbsp;וַיְהִי בַּיּוֹם הַשְּׁמִינִי קָרָא מֹשֶׁה לְאַהֲרֹן וּלְבָנָיו וּלְזִקְנֵי

יִשְׂרָאֵל׃&nbsp; <b>ט,ב</b>&nbsp;וַיֹּאמֶר אֶל־אַהֲרֹן קַח־לְךָ עֵגֶל בֶּן־בָּקָר

לְחַטָּאת וְאַיִל לְעֹלָה תְּמִימִם וְהַקְרֵב לִפְנֵי יְהוָה׃&nbsp; <b>ט,ג</b>

וְאֶל־בְּנֵי יִשְׂרָאֵל תְּדַבֵּר לֵאמֹר&nbsp; קְחוּ שְׂעִיר־עִזִּים לְחַטָּאת

וְעֵגֶל וָכֶבֶשׂ בְּנֵי־שָׁנָה תְּמִימִם לְעֹלָה׃&nbsp; <b>ט,ד</b>&nbsp;וְשׁוֹר

וָאַיִל לִשְׁלָמִים לִזְבֹּחַ לִפְנֵי יְהוָה וּמִנְחָה בְּלוּלָה

בַשָּׁמֶן&nbsp; כִּי הַיּוֹם יְהוָה נִרְאָה אֲלֵיכֶם׃&nbsp; <b>ט,ה</b>

וַיִּקְחוּ אֵת אֲשֶׁר צִוָּה מֹשֶׁה אֶל־פְּנֵי אֹהֶל מוֹעֵד וַיִּקְרְבוּ

כָּל־הָעֵדָה וַיַּעַמְדוּ לִפְנֵי יְהוָה׃&nbsp; <b>ט,ו</b>&nbsp;וַיֹּאמֶר מֹשֶׁה זֶה

הַדָּבָר אֲשֶׁר־צִוָּה יְהוָה תַּעֲשׂוּ וְיֵרָא אֲלֵיכֶם כְּבוֹד יְהוָה׃&nbsp; <b>ט,ז</b>

וַיֹּאמֶר מֹשֶׁה אֶל־אַהֲרֹן קְרַב אֶל־הַמִּזְבֵּחַ וַעֲשֵׂה אֶת־חַטָּאתְךָ

וְאֶת־עֹלָתֶךָ וְכַפֵּר בַּעַדְךָ וּבְעַד הָעָם וַעֲשֵׂה אֶת־קָרְבַּן הָעָם

וְכַפֵּר בַּעֲדָם כַּאֲשֶׁר צִוָּה יְהוָה׃&nbsp; <b>ט,ח</b>&nbsp;וַיִּקְרַב אַהֲרֹן

אֶל־הַמִּזְבֵּחַ וַיִּשְׁחַט אֶת־עֵגֶל הַחַטָּאת אֲשֶׁר־לוֹ׃&nbsp; <b>ט,ט</b>

וַיַּקְרִבוּ בְּנֵי אַהֲרֹן אֶת־הַדָּם אֵלָיו וַיִּטְבֹּל אֶצְבָּעוֹ בַּדָּם

וַיִּתֵּן עַל־קַרְנוֹת הַמִּזְבֵּחַ וְאֶת־הַדָּם יָצַק אֶל־יְסוֹד

הַמִּזְבֵּחַ׃&nbsp; <b>ט,י</b>&nbsp;וְאֶת־הַחֵלֶב וְאֶת־הַכְּלָיֹת וְאֶת־הַיֹּתֶרֶת

מִן־הַכָּבֵד מִן־הַחַטָּאת הִקְטִיר הַמִּזְבֵּחָה&nbsp; כַּאֲשֶׁר צִוָּה יְהוָה

אֶת־מֹשֶׁה׃&nbsp; <b>ט,יא</b>&nbsp;וְאֶת־הַבָּשָׂר וְאֶת־הָעוֹר שָׂרַף בָּאֵשׁ

מִחוּץ לַמַּחֲנֶה׃&nbsp; <b>ט,יב</b>&nbsp;וַיִּשְׁחַט אֶת־הָעֹלָה וַיַּמְצִאוּ

בְּנֵי אַהֲרֹן אֵלָיו אֶת־הַדָּם וַיִּזְרְקֵהוּ עַל־הַמִּזְבֵּחַ סָבִיב׃&nbsp; <b>ט,יג</b>

וְאֶת־הָעֹלָה הִמְצִיאוּ אֵלָיו לִנְתָחֶיהָ וְאֶת־הָרֹאשׁ וַיַּקְטֵר

עַל־הַמִּזְבֵּחַ׃&nbsp; <b>ט,יד</b>&nbsp;וַיִּרְחַץ אֶת־הַקֶּרֶב וְאֶת־הַכְּרָעָיִם

וַיַּקְטֵר עַל־הָעֹלָה הַמִּזְבֵּחָה׃&nbsp; <b>ט,טו</b>&nbsp;וַיַּקְרֵב אֵת קָרְבַּן

הָעָם וַיִּקַּח אֶת־שְׂעִיר הַחַטָּאת אֲשֶׁר לָעָם וַיִּשְׁחָטֵהוּ

וַיְחַטְּאֵהוּ כָּרִאשׁוֹן׃&nbsp; <b>ט,טז</b>&nbsp;וַיַּקְרֵב אֶת־הָעֹלָה

וַיַּעֲשֶׂהָ כַּמִּשְׁפָּט׃&nbsp; <b>ט,יז</b>&nbsp;וַיַּקְרֵב אֶת־הַמִּנְחָה

וַיְמַלֵּא כַפּוֹ מִמֶּנָּה וַיַּקְטֵר עַל־הַמִּזְבֵּחַ מִלְּבַד עֹלַת

הַבֹּקֶר׃&nbsp; <b>ט,יח</b>&nbsp;וַיִּשְׁחַט אֶת־הַשּׁוֹר וְאֶת־הָאַיִל זֶבַח

הַשְּׁלָמִים אֲשֶׁר לָעָם וַיַּמְצִאוּ בְּנֵי אַהֲרֹן אֶת־הַדָּם אֵלָיו

וַיִּזְרְקֵהוּ עַל־הַמִּזְבֵּחַ סָבִיב׃&nbsp; <b>ט,יט</b>&nbsp;וְאֶת־הַחֲלָבִים

מִן־הַשּׁוֹר וּמִן־הָאַיִל הָאַלְיָה וְהַמְכַסֶּה וְהַכְּלָיֹת וְיֹתֶרֶת

הַכָּבֵד׃&nbsp; <b>ט,כ</b>&nbsp;וַיָּשִׂימוּ אֶת־הַחֲלָבִים עַל־הֶחָזוֹת וַיַּקְטֵר

הַחֲלָבִים הַמִּזְבֵּחָה׃&nbsp; <b>ט,כא</b>&nbsp;וְאֵת הֶחָזוֹת וְאֵת שׁוֹק הַיָּמִין

הֵנִיף אַהֲרֹן תְּנוּפָה לִפְנֵי יְהוָה כַּאֲשֶׁר צִוָּה מֹשֶׁה׃&nbsp; <b>ט,כב</b>

וַיִּשָּׂא אַהֲרֹן אֶת־יָדָו אֶל־הָעָם וַיְבָרְכֵם וַיֵּרֶד מֵעֲשֹׂת הַחַטָּאת

וְהָעֹלָה וְהַשְּׁלָמִים׃&nbsp; <b>ט,כג</b>&nbsp;וַיָּבֹא מֹשֶׁה וְאַהֲרֹן אֶל־אֹהֶל

מוֹעֵד וַיֵּצְאוּ וַיְבָרְכוּ אֶת־הָעָם וַיֵּרָא כְבוֹד־יְהוָה

אֶל־כָּל־הָעָם׃&nbsp; <b>ט,כד</b>&nbsp;וַתֵּצֵא אֵשׁ מִלִּפְנֵי יְהוָה וַתֹּאכַל

עַל־הַמִּזְבֵּחַ אֶת־הָעֹלָה וְאֶת־הַחֲלָבִים וַיַּרְא כָּל־הָעָם וַיָּרֹנּוּ

וַיִּפְּלוּ עַל־פְּנֵיהֶם׃&nbsp; <b>י,א</b>&nbsp;וַיִּקְחוּ בְנֵי־אַהֲרֹן נָדָב

וַאֲבִיהוּא אִישׁ מַחְתָּתוֹ וַיִּתְּנוּ בָהֵן אֵשׁ וַיָּשִׂימוּ עָלֶיהָ

קְטֹרֶת וַיַּקְרִיבוּ לִפְנֵי יְהוָה אֵשׁ זָרָה אֲשֶׁר לֹא צִוָּה אֹתָם׃&nbsp; <b>י,ב</b>

וַתֵּצֵא אֵשׁ מִלִּפְנֵי יְהוָה וַתֹּאכַל אוֹתָם וַיָּמֻתוּ לִפְנֵי

יְהוָה׃&nbsp; <b>י,ג</b>&nbsp;וַיֹּאמֶר מֹשֶׁה אֶל־אַהֲרֹן הוּא אֲשֶׁר־דִּבֶּר

יְהוָה לֵאמֹר בִּקְרֹבַי אֶקָּדֵשׁ וְעַל־פְּנֵי כָל־הָעָם אֶכָּבֵד וַיִּדֹּם

אַהֲרֹן׃&nbsp; <b>י,ד</b>&nbsp;וַיִּקְרָא מֹשֶׁה אֶל־מִישָׁאֵל וְאֶל אֶלְצָפָן

בְּנֵי עֻזִּיאֵל דֹּד אַהֲרֹן וַיֹּאמֶר אֲלֵהֶם קִרְבוּ שְׂאוּ אֶת־אֲחֵיכֶם

מֵאֵת פְּנֵי־הַקֹּדֶשׁ אֶל־מִחוּץ לַמַּחֲנֶה׃&nbsp; <b>י,ה</b>&nbsp;וַיִּקְרְבוּ

וַיִּשָּׂאֻם בְּכֻתֳּנֹתָם אֶל־מִחוּץ לַמַּחֲנֶה כַּאֲשֶׁר דִּבֶּר

מֹשֶׁה׃&nbsp; <b>י,ו</b>&nbsp;וַיֹּאמֶר מֹשֶׁה אֶל־אַהֲרֹן וּלְאֶלְעָזָר

וּלְאִיתָמָר בָּנָיו רָאשֵׁיכֶם אַל־תִּפְרָעוּ וּבִגְדֵיכֶם לֹא־תִפְרֹמוּ וְלֹא

תָמֻתוּ וְעַל כָּל־הָעֵדָה יִקְצֹף וַאֲחֵיכֶם כָּל־בֵּית יִשְׂרָאֵל יִבְכּוּ

אֶת־הַשְּׂרֵפָה אֲשֶׁר שָׂרַף יְהוָה׃&nbsp; <b>י,ז</b>&nbsp;וּמִפֶּתַח אֹהֶל מוֹעֵד

לֹא תֵצְאוּ פֶּן־תָּמֻתוּ כִּי־שֶׁמֶן מִשְׁחַת יְהוָה עֲלֵיכֶם וַיַּעֲשׂוּ

כִּדְבַר מֹשֶׁה׃&nbsp;&nbsp;{פ}</p>
<p><b>י,ח</b>&nbsp;וַיְדַבֵּר יְהוָה אֶל־אַהֲרֹן לֵאמֹר׃&nbsp; <b>י,ט</b>&nbsp;יַיִן וְשֵׁכָר אַל־תֵּשְׁתְּ אַתָּה

וּבָנֶיךָ אִתָּךְ בְּבֹאֲכֶם אֶל־אֹהֶל מוֹעֵד וְלֹא תָמֻתוּ&nbsp; חֻקַּת עוֹלָם

לְדֹרֹתֵיכֶם׃&nbsp; <b>י,י</b>&nbsp;וּלְהַבְדִּיל בֵּין הַקֹּדֶשׁ וּבֵין הַחֹל

וּבֵין הַטָּמֵא וּבֵין הַטָּהוֹר׃&nbsp; <b>י,יא</b>&nbsp;וּלְהוֹרֹת אֶת־בְּנֵי

יִשְׂרָאֵל אֵת כָּל־הַחֻקִּים אֲשֶׁר דִּבֶּר יְהוָה אֲלֵיהֶם

בְּיַד־מֹשֶׁה׃&nbsp;&nbsp;{פ}</p>
<p><b>י,יב</b>&nbsp;וַיְדַבֵּר מֹשֶׁה אֶל־אַהֲרֹן וְאֶל אֶלְעָזָר וְאֶל־אִיתָמָר בָּנָיו הַנּוֹתָרִים קְחוּ

אֶת־הַמִּנְחָה הַנּוֹתֶרֶת מֵאִשֵּׁי יְהוָה וְאִכְלוּהָ מַצּוֹת אֵצֶל

הַמִּזְבֵּחַ&nbsp; כִּי קֹדֶשׁ קָדָשִׁים הִוא׃&nbsp; <b>י,יג</b>&nbsp;וַאֲכַלְתֶּם

אֹתָהּ בְּמָקוֹם קָדוֹשׁ כִּי חָקְךָ וְחָק־בָּנֶיךָ הִוא מֵאִשֵּׁי יְהוָה&nbsp;

כִּי־כֵן צֻוֵּיתִי׃&nbsp; <b>י,יד</b>&nbsp;וְאֵת חֲזֵה הַתְּנוּפָה וְאֵת שׁוֹק

הַתְּרוּמָה תֹּאכְלוּ בְּמָקוֹם טָהוֹר אַתָּה וּבָנֶיךָ וּבְנֹתֶיךָ

אִתָּךְ&nbsp; כִּי־חָקְךָ וְחָק־בָּנֶיךָ נִתְּנוּ מִזִּבְחֵי שַׁלְמֵי בְּנֵי

יִשְׂרָאֵל׃&nbsp; <b>י,טו</b>&nbsp;שׁוֹק הַתְּרוּמָה וַחֲזֵה הַתְּנוּפָה עַל אִשֵּׁי

הַחֲלָבִים יָבִיאוּ לְהָנִיף תְּנוּפָה לִפְנֵי יְהוָה וְהָיָה לְךָ וּלְבָנֶיךָ

אִתְּךָ לְחָק־עוֹלָם כַּאֲשֶׁר צִוָּה יְהוָה׃&nbsp; <b>י,טז</b>&nbsp;וְאֵת שְׂעִיר

הַחַטָּאת דָּרֹשׁ דָּרַשׁ מֹשֶׁה וְהִנֵּה שֹׂרָף וַיִּקְצֹף עַל־אֶלְעָזָר

וְעַל־אִיתָמָר בְּנֵי אַהֲרֹן הַנּוֹתָרִם לֵאמֹר׃&nbsp; <b>י,יז</b>&nbsp;מַדּוּעַ

לֹא־אֲכַלְתֶּם אֶת־הַחַטָּאת בִּמְקוֹם הַקֹּדֶשׁ כִּי קֹדֶשׁ קָדָשִׁים הִוא

וְאֹתָהּ נָתַן לָכֶם לָשֵׂאת אֶת־עֲו‍ֹן הָעֵדָה לְכַפֵּר עֲלֵיהֶם לִפְנֵי

יְהוָה׃&nbsp; <b>י,יח</b>&nbsp;הֵן לֹא־הוּבָא אֶת־דָּמָהּ אֶל־הַקֹּדֶשׁ פְּנִימָה

אָכוֹל תֹּאכְלוּ אֹתָהּ בַּקֹּדֶשׁ כַּאֲשֶׁר צִוֵּיתִי׃&nbsp; <b>י,יט</b>

וַיְדַבֵּר אַהֲרֹן אֶל־מֹשֶׁה הֵן הַיּוֹם הִקְרִיבוּ אֶת־חַטָּאתָם

וְאֶת־עֹלָתָם לִפְנֵי יְהוָה וַתִּקְרֶאנָה אֹתִי כָּאֵלֶּה וְאָכַלְתִּי חַטָּאת

הַיּוֹם הַיִּיטַב בְּעֵינֵי יְהוָה׃&nbsp; <b>י,כ</b>&nbsp;וַיִּשְׁמַע מֹשֶׁה

וַיִּיטַב בְּעֵינָיו׃&nbsp;&nbsp;{פ}</p>
<p><b>יא,א</b>&nbsp;וַיְדַבֵּר יְהוָה אֶל־מֹשֶׁה וְאֶל־אַהֲרֹן לֵאמֹר אֲלֵהֶם׃&nbsp; <b>יא,ב</b>&nbsp;דַּבְּרוּ

אֶל־בְּנֵי יִשְׂרָאֵל לֵאמֹר&nbsp; זֹאת הַחַיָּה אֲשֶׁר תֹּאכְלוּ

מִכָּל־הַבְּהֵמָה אֲשֶׁר עַל־הָאָרֶץ׃&nbsp; <b>יא,ג</b>&nbsp;כֹּל מַפְרֶסֶת פַּרְסָה

וְשֹׁסַעַת שֶׁסַע פְּרָסֹת מַעֲלַת גֵּרָה בַּבְּהֵמָה אֹתָהּ תֹּאכֵלוּ׃&nbsp; <b>יא,ד</b>

אַךְ אֶת־זֶה לֹא תֹאכְלוּ מִמַּעֲלֵי הַגֵּרָה וּמִמַּפְרִסֵי הַפַּרְסָה&nbsp;

אֶת־הַגָּמָל כִּי־מַעֲלֵה גֵרָה הוּא וּפַרְסָה אֵינֶנּוּ מַפְרִיס טָמֵא הוּא

לָכֶם׃&nbsp; <b>יא,ה</b>&nbsp;וְאֶת־הַשָּׁפָן כִּי־מַעֲלֵה גֵרָה הוּא וּפַרְסָה לֹא

יַפְרִיס טָמֵא הוּא לָכֶם׃&nbsp; <b>יא,ו</b>&nbsp;וְאֶת־הָאַרְנֶבֶת כִּי־מַעֲלַת

גֵּרָה הִוא וּפַרְסָה לֹא הִפְרִיסָה טְמֵאָה הִוא לָכֶם׃&nbsp; <b>יא,ז</b>

וְאֶת־הַחֲזִיר כִּי־מַפְרִיס פַּרְסָה הוּא וְשֹׁסַע שֶׁסַע פַּרְסָה וְהוּא

גֵּרָה לֹא־יִגָּר טָמֵא הוּא לָכֶם׃&nbsp; <b>יא,ח</b>&nbsp;מִבְּשָׂרָם לֹא תֹאכֵלוּ

וּבְנִבְלָתָם לֹא תִגָּעוּ טְמֵאִים הֵם לָכֶם׃&nbsp; <b>יא,ט</b>&nbsp;אֶת־זֶה

תֹּאכְלוּ מִכֹּל אֲשֶׁר בַּמָּיִם&nbsp; כֹּל אֲשֶׁר־לוֹ סְנַפִּיר וְקַשְׂקֶשֶׂת

בַּמַּיִם בַּיַּמִּים וּבַנְּחָלִים אֹתָם תֹּאכֵלוּ׃&nbsp; <b>יא,י</b>&nbsp;וְכֹל

אֲשֶׁר אֵין־לוֹ סְנַפִּיר וְקַשְׂקֶשֶׂת בַּיַּמִּים וּבַנְּחָלִים מִכֹּל שֶׁרֶץ

הַמַּיִם וּמִכֹּל נֶפֶשׁ הַחַיָּה אֲשֶׁר בַּמָּיִם שֶׁקֶץ הֵם לָכֶם׃&nbsp; <b>יא,יא</b>

וְשֶׁקֶץ יִהְיוּ לָכֶם מִבְּשָׂרָם לֹא תֹאכֵלוּ וְאֶת־נִבְלָתָם

תְּשַׁקֵּצוּ׃&nbsp; <b>יא,יב</b>&nbsp;כֹּל אֲשֶׁר אֵין־לוֹ סְנַפִּיר וְקַשְׂקֶשֶׂת

בַּמָּיִם שֶׁקֶץ הוּא לָכֶם׃&nbsp; <b>יא,יג</b>&nbsp;וְאֶת־אֵלֶּה תְּשַׁקְּצוּ

מִן־הָעוֹף לֹא יֵאָכְלוּ שֶׁקֶץ הֵם&nbsp; אֶת־הַנֶּשֶׁר וְאֶת־הַפֶּרֶס וְאֵת

הָעָזְנִיָּה׃&nbsp; <b>יא,יד</b>&nbsp;וְאֶת־הַדָּאָה וְאֶת־הָאַיָּה לְמִינָהּ׃&nbsp;
<b>יא,טו</b>&nbsp;אֵת כָּל־עֹרֵב לְמִינוֹ׃&nbsp; <b>יא,טז</b>&nbsp;וְאֵת בַּת הַיַּעֲנָה

וְאֶת־הַתַּחְמָס וְאֶת־הַשָּׁחַף וְאֶת־הַנֵּץ לְמִינֵהוּ׃&nbsp; <b>יא,יז</b>

וְאֶת־הַכּוֹס וְאֶת־הַשָּׁלָךְ וְאֶת־הַיַּנְשׁוּף׃&nbsp; <b>יא,יח</b>&nbsp;וְאֶת־הַתִּנְשֶׁמֶת

וְאֶת־הַקָּאָת וְאֶת־הָרָחָם׃&nbsp; <b>יא,יט</b>&nbsp;וְאֵת הַחֲסִידָה הָאֲנָפָה

לְמִינָהּ וְאֶת־הַדּוּכִיפַת וְאֶת־הָעֲטַלֵּף׃&nbsp; <b>יא,כ</b>&nbsp;כֹּל שֶׁרֶץ

הָעוֹף הַהֹלֵךְ עַל־אַרְבַּע שֶׁקֶץ הוּא לָכֶם׃&nbsp; <b>יא,כא</b>&nbsp;אַךְ אֶת־זֶה

תֹּאכְלוּ מִכֹּל שֶׁרֶץ הָעוֹף הַהֹלֵךְ עַל־אַרְבַּע&nbsp; אֲשֶׁר־לא (לוֹ)

כְרָעַיִם מִמַּעַל לְרַגְלָיו לְנַתֵּר בָּהֵן עַל־הָאָרֶץ׃&nbsp; <b>יא,כב</b>

אֶת־אֵלֶּה מֵהֶם תֹּאכֵלוּ אֶת־הָאַרְבֶּה לְמִינוֹ וְאֶת־הַסָּלְעָם לְמִינֵהוּ

וְאֶת־הַחַרְגֹּל לְמִינֵהוּ וְאֶת־הֶחָגָב לְמִינֵהוּ׃&nbsp; <b>יא,כג</b>&nbsp;וְכֹל

שֶׁרֶץ הָעוֹף אֲשֶׁר־לוֹ אַרְבַּע רַגְלָיִם שֶׁקֶץ הוּא לָכֶם׃&nbsp; <b>יא,כד</b>

וּלְאֵלֶּה תִּטַּמָּאוּ כָּל־הַנֹּגֵעַ בְּנִבְלָתָם יִטְמָא עַד־הָעָרֶב׃&nbsp; <b>יא,כה</b>

וְכָל־הַנֹּשֵׂא מִנִּבְלָתָם יְכַבֵּס בְּגָדָיו וְטָמֵא עַד־הָעָרֶב׃&nbsp; <b>יא,כו</b>

לְכָל־הַבְּהֵמָה אֲשֶׁר הִוא מַפְרֶסֶת פַּרְסָה וְשֶׁסַע אֵינֶנָּה שֹׁסַעַת

וְגֵרָה אֵינֶנָּה מַעֲלָה טְמֵאִים הֵם לָכֶם כָּל־הַנֹּגֵעַ בָּהֶם

יִטְמָא׃&nbsp; <b>יא,כז</b>&nbsp;וְכֹל הוֹלֵךְ עַל־כַּפָּיו בְּכָל־הַחַיָּה

הַהֹלֶכֶת עַל־אַרְבַּע טְמֵאִים הֵם לָכֶם כָּל־הַנֹּגֵעַ בְּנִבְלָתָם יִטְמָא

עַד־הָעָרֶב׃&nbsp; <b>יא,כח</b>&nbsp;וְהַנֹּשֵׂא אֶת־נִבְלָתָם יְכַבֵּס בְּגָדָיו

וְטָמֵא עַד־הָעָרֶב טְמֵאִים הֵמָּה לָכֶם׃&nbsp;&nbsp;{ס}</p>
<p><b>יא,כט</b>&nbsp;וְזֶה לָכֶם הַטָּמֵא בַּשֶּׁרֶץ הַשֹּׁרֵץ עַל־הָאָרֶץ&nbsp; הַחֹלֶד וְהָעַכְבָּר וְהַצָּב

לְמִינֵהוּ׃&nbsp; <b>יא,ל</b>&nbsp;וְהָאֲנָקָה וְהַכֹּחַ וְהַלְּטָאָה וְהַחֹמֶט

וְהַתִּנְשָׁמֶת׃&nbsp; <b>יא,לא</b>&nbsp;אֵלֶּה הַטְּמֵאִים לָכֶם בְּכָל־הַשָּׁרֶץ

כָּל־הַנֹּגֵעַ בָּהֶם בְּמֹתָם יִטְמָא עַד־הָעָרֶב׃&nbsp; <b>יא,לב</b>&nbsp;וְכֹל

אֲשֶׁר־יִפֹּל־עָלָיו מֵהֶם בְּמֹתָם יִטְמָא מִכָּל־כְּלִי־עֵץ אוֹ בֶגֶד

אוֹ־עוֹר אוֹ שָׂק כָּל־כְּלִי אֲשֶׁר־יֵעָשֶׂה מְלָאכָה בָּהֶם בַּמַּיִם יוּבָא

וְטָמֵא עַד־הָעֶרֶב וְטָהֵר׃&nbsp; <b>יא,לג</b>&nbsp;וְכָל־כְּלִי־חֶרֶשׂ

אֲשֶׁר־יִפֹּל מֵהֶם אֶל־תּוֹכוֹ&nbsp; כֹּל אֲשֶׁר בְּתוֹכוֹ יִטְמָא וְאֹתוֹ

תִשְׁבֹּרוּ׃&nbsp; <b>יא,לד</b>&nbsp;מִכָּל־הָאֹכֶל אֲשֶׁר יֵאָכֵל אֲשֶׁר יָבוֹא

עָלָיו מַיִם יִטְמָא וְכָל־מַשְׁקֶה אֲשֶׁר יִשָּׁתֶה בְּכָל־כְּלִי

יִטְמָא׃&nbsp; <b>יא,לה</b>&nbsp;וְכֹל אֲשֶׁר־יִפֹּל מִנִּבְלָתָם עָלָיו יִטְמָא

תַּנּוּר וְכִירַיִם יֻתָּץ טְמֵאִים הֵם וּטְמֵאִים יִהְיוּ לָכֶם׃&nbsp; <b>יא,לו</b>

אַךְ מַעְיָן וּבוֹר מִקְוֵה־מַיִם יִהְיֶה טָהוֹר וְנֹגֵעַ בְּנִבְלָתָם

יִטְמָא׃&nbsp; <b>יא,לז</b>&nbsp;וְכִי יִפֹּל מִנִּבְלָתָם עַל־כָּל־זֶרַע זֵרוּעַ

אֲשֶׁר יִזָּרֵעַ טָהוֹר הוּא׃&nbsp; <b>יא,לח</b>&nbsp;וְכִי יֻתַּן־מַיִם עַל־זֶרַע

וְנָפַל מִנִּבְלָתָם עָלָיו טָמֵא הוּא לָכֶם׃&nbsp;&nbsp;{ס}</p>
<p><b>יא,לט</b>&nbsp;וְכִי יָמוּת מִן־הַבְּהֵמָה אֲשֶׁר־הִיא לָכֶם לְאָכְלָה הַנֹּגֵעַ בְּנִבְלָתָהּ יִטְמָא

עַד־הָעָרֶב׃&nbsp; <b>יא,מ</b>&nbsp;וְהָאֹכֵל מִנִּבְלָתָהּ יְכַבֵּס בְּגָדָיו

וְטָמֵא עַד־הָעָרֶב וְהַנֹּשֵׂא אֶת־נִבְלָתָהּ יְכַבֵּס בְּגָדָיו וְטָמֵא

עַד־הָעָרֶב׃&nbsp; <b>יא,מא</b>&nbsp;וְכָל־הַשֶּׁרֶץ הַשֹּׁרֵץ עַל־הָאָרֶץ שֶׁקֶץ

הוּא לֹא יֵאָכֵל׃&nbsp; <b>יא,מב</b>&nbsp;כֹּל הוֹלֵךְ עַל־גָּחוֹן וְכֹל הוֹלֵךְ עַל־אַרְבַּע

עַד כָּל־מַרְבֵּה רַגְלַיִם לְכָל־הַשֶּׁרֶץ הַשֹּׁרֵץ עַל־הָאָרֶץ לֹא תֹאכְלוּם

כִּי־שֶׁקֶץ הֵם׃&nbsp; <b>יא,מג</b>&nbsp;אַל־תְּשַׁקְּצוּ אֶת־נַפְשֹׁתֵיכֶם

בְּכָל־הַשֶּׁרֶץ הַשֹּׁרֵץ וְלֹא תִטַּמְּאוּ בָּהֶם וְנִטְמֵתֶם בָּם׃&nbsp; <b>יא,מד</b>

כִּי אֲנִי יְהוָה אֱלֹהֵיכֶם וְהִתְקַדִּשְׁתֶּם וִהְיִיתֶם קְדֹשִׁים כִּי

קָדוֹשׁ אָנִי וְלֹא תְטַמְּאוּ אֶת־נַפְשֹׁתֵיכֶם בְּכָל־הַשֶּׁרֶץ הָרֹמֵשׂ

עַל־הָאָרֶץ׃&nbsp; <b>יא,מה</b>&nbsp;כִּי אֲנִי יְהוָה הַמַּעֲלֶה אֶתְכֶם מֵאֶרֶץ

מִצְרַיִם לִהְיֹת לָכֶם לֵאלֹהִים וִהְיִיתֶם קְדֹשִׁים כִּי קָדוֹשׁ אָנִי׃&nbsp;
<b>יא,מו</b>&nbsp;זֹאת תּוֹרַת הַבְּהֵמָה וְהָעוֹף וְכֹל נֶפֶשׁ הַחַיָּה הָרֹמֶשֶׂת

בַּמָּיִם וּלְכָל־נֶפֶשׁ הַשֹּׁרֶצֶת עַל־הָאָרֶץ׃&nbsp; <b>יא,מז</b>

לְהַבְדִּיל בֵּין הַטָּמֵא וּבֵין הַטָּהֹר וּבֵין הַחַיָּה הַנֶּאֱכֶלֶת וּבֵין

הַחַיָּה אֲשֶׁר לֹא תֵאָכֵל׃&nbsp;&nbsp;{פ}</p>
<p><b>יב,א</b>&nbsp;וַיְדַבֵּר יְהוָה אֶל־מֹשֶׁה לֵּאמֹר׃&nbsp; <b>יב,ב</b>&nbsp;דַּבֵּר אֶל־בְּנֵי יִשְׂרָאֵל

לֵאמֹר אִשָּׁה כִּי תַזְרִיעַ וְיָלְדָה זָכָר וְטָמְאָה שִׁבְעַת יָמִים כִּימֵי

נִדַּת דְּו‍ֹתָהּ תִּטְמָא׃&nbsp; <b>יב,ג</b>&nbsp;וּבַיּוֹם הַשְּׁמִינִי יִמּוֹל

בְּשַׂר עָרְלָתוֹ׃&nbsp; <b>יב,ד</b>&nbsp;וּשְׁלֹשִׁים יוֹם וּשְׁלֹשֶׁת יָמִים

תֵּשֵׁב בִּדְמֵי טָהֳרָה בְּכָל־קֹדֶשׁ לֹא־תִגָּע וְאֶל־הַמִּקְדָּשׁ לֹא תָבֹא

עַד־מְלֹאת יְמֵי טָהֳרָהּ׃&nbsp; <b>יב,ה</b>&nbsp;וְאִם־נְקֵבָה תֵלֵד וְטָמְאָה

שְׁבֻעַיִם כְּנִדָּתָהּ וְשִׁשִּׁים יוֹם וְשֵׁשֶׁת יָמִים תֵּשֵׁב עַל־דְּמֵי

טָהֳרָה׃&nbsp; <b>יב,ו</b>&nbsp;וּבִמְלֹאת יְמֵי טָהֳרָהּ לְבֵן אוֹ לְבַת תָּבִיא

כֶּבֶשׂ בֶּן־שְׁנָתוֹ לְעֹלָה וּבֶן־יוֹנָה אוֹ־תֹר לְחַטָּאת אֶל־פֶּתַח

אֹהֶל־מוֹעֵד אֶל־הַכֹּהֵן׃&nbsp; <b>יב,ז</b>&nbsp;וְהִקְרִיבוֹ לִפְנֵי יְהוָה

וְכִפֶּר עָלֶיהָ וְטָהֲרָה מִמְּקֹר דָּמֶיהָ&nbsp; זֹאת תּוֹרַת הַיֹּלֶדֶת לַזָּכָר

אוֹ לַנְּקֵבָה׃&nbsp; <b>יב,ח</b>&nbsp;וְאִם־לֹא תִמְצָא יָדָהּ דֵּי שֶׂה וְלָקְחָה

שְׁתֵּי־תֹרִים אוֹ שְׁנֵי בְּנֵי יוֹנָה אֶחָד לְעֹלָה וְאֶחָד לְחַטָּאת

וְכִפֶּר עָלֶיהָ הַכֹּהֵן וְטָהֵרָה׃&nbsp;&nbsp;{פ}</p>
<p><b>יג,א</b>&nbsp;וַיְדַבֵּר יְהוָה אֶל־מֹשֶׁה וְאֶל־אַהֲרֹן לֵאמֹר׃&nbsp; <b>יג,ב</b>&nbsp;אָדָם כִּי־יִהְיֶה

בְעוֹר־בְּשָׂרוֹ שְׂאֵת אוֹ־סַפַּחַת אוֹ בַהֶרֶת וְהָיָה בְעוֹר־בְּשָׂרוֹ

לְנֶגַע צָרָעַת וְהוּבָא אֶל־אַהֲרֹן הַכֹּהֵן אוֹ אֶל־אַחַד מִבָּנָיו

הַכֹּהֲנִים׃&nbsp; <b>יג,ג</b>&nbsp;וְרָאָה הַכֹּהֵן אֶת־הַנֶּגַע בְּעוֹר־הַבָּשָׂר

וְשֵׂעָר בַּנֶּגַע הָפַךְ לָבָן וּמַרְאֵה הַנֶּגַע עָמֹק מֵעוֹר בְּשָׂרוֹ נֶגַע

צָרַעַת הוּא וְרָאָהוּ הַכֹּהֵן וְטִמֵּא אֹתוֹ׃&nbsp; <b>יג,ד</b>

וְאִם־בַּהֶרֶת לְבָנָה הִוא בְּעוֹר בְּשָׂרוֹ וְעָמֹק אֵין־מַרְאֶהָ מִן־הָעוֹר

וּשְׂעָרָה לֹא־הָפַךְ לָבָן וְהִסְגִּיר הַכֹּהֵן אֶת־הַנֶּגַע שִׁבְעַת יָמִים׃&nbsp;
<b>יג,ה</b>&nbsp;וְרָאָהוּ הַכֹּהֵן בַּיּוֹם הַשְּׁבִיעִי וְהִנֵּה הַנֶּגַע עָמַד

בְּעֵינָיו לֹא־פָשָׂה הַנֶּגַע בָּעוֹר וְהִסְגִּירוֹ הַכֹּהֵן שִׁבְעַת יָמִים

שֵׁנִית׃&nbsp; <b>יג,ו</b>&nbsp;וְרָאָה הַכֹּהֵן אֹתוֹ בַּיּוֹם הַשְּׁבִיעִי שֵׁנִית

וְהִנֵּה כֵּהָה הַנֶּגַע וְלֹא־פָשָׂה הַנֶּגַע בָּעוֹר וְטִהֲרוֹ הַכֹּהֵן

מִסְפַּחַת הִוא וְכִבֶּס בְּגָדָיו וְטָהֵר׃&nbsp; <b>יג,ז</b>&nbsp;וְאִם־פָּשֹׂה

תִפְשֶׂה הַמִּסְפַּחַת בָּעוֹר אַחֲרֵי הֵרָאֹתוֹ אֶל־הַכֹּהֵן לְטָהֳרָתוֹ

וְנִרְאָה שֵׁנִית אֶל־הַכֹּהֵן׃&nbsp; <b>יג,ח</b>&nbsp;וְרָאָה הַכֹּהֵן וְהִנֵּה

פָּשְׂתָה הַמִּסְפַּחַת בָּעוֹר וְטִמְּאוֹ הַכֹּהֵן צָרַעַת הִוא׃&nbsp;&nbsp;{פ}</p>
<p><b>יג,ט</b>&nbsp;נֶגַע צָרַעַת כִּי תִהְיֶה בְּאָדָם וְהוּבָא אֶל־הַכֹּהֵן׃&nbsp; <b>יג,י</b>&nbsp;וְרָאָה הַכֹּהֵן

וְהִנֵּה שְׂאֵת־לְבָנָה בָּעוֹר וְהִיא הָפְכָה שֵׂעָר לָבָן וּמִחְיַת בָּשָׂר

חַי בַּשְׂאֵת׃&nbsp; <b>יג,יא</b>&nbsp;צָרַעַת נוֹשֶׁנֶת הִוא בְּעוֹר בְּשָׂרוֹ

וְטִמְּאוֹ הַכֹּהֵן&nbsp; לֹא יַסְגִּרֶנּוּ כִּי טָמֵא הוּא׃&nbsp; <b>יג,יב</b>

וְאִם־פָּרוֹחַ תִּפְרַח הַצָּרַעַת בָּעוֹר וְכִסְּתָה הַצָּרַעַת אֵת כָּל־עוֹר

הַנֶּגַע מֵרֹאשׁוֹ וְעַד־רַגְלָיו לְכָל־מַרְאֵה עֵינֵי הַכֹּהֵן׃&nbsp; <b>יג,יג</b>

וְרָאָה הַכֹּהֵן וְהִנֵּה כִסְּתָה הַצָּרַעַת אֶת־כָּל־בְּשָׂרוֹ וְטִהַר

אֶת־הַנָּגַע&nbsp; כֻּלּוֹ הָפַךְ לָבָן טָהוֹר הוּא׃&nbsp; <b>יג,יד</b>

וּבְיוֹם הֵרָאוֹת בּוֹ בָּשָׂר חַי יִטְמָא׃&nbsp; <b>יג,טו</b>&nbsp;וְרָאָה הַכֹּהֵן

אֶת־הַבָּשָׂר הַחַי וְטִמְּאוֹ&nbsp; הַבָּשָׂר הַחַי טָמֵא הוּא צָרַעַת

הוּא׃&nbsp; <b>יג,טז</b>&nbsp;אוֹ כִי יָשׁוּב הַבָּשָׂר הַחַי וְנֶהְפַּךְ לְלָבָן

וּבָא אֶל־הַכֹּהֵן׃&nbsp; <b>יג,יז</b>&nbsp;וְרָאָהוּ הַכֹּהֵן וְהִנֵּה נֶהְפַּךְ

הַנֶּגַע לְלָבָן וְטִהַר הַכֹּהֵן אֶת־הַנֶּגַע טָהוֹר הוּא׃&nbsp;&nbsp;{פ}</p>
<p><b>יג,יח</b>&nbsp;וּבָשָׂר כִּי־יִהְיֶה בוֹ־בְעֹרוֹ שְׁחִין וְנִרְפָּא׃&nbsp; <b>יג,יט</b>&nbsp;וְהָיָה

בִּמְקוֹם הַשְּׁחִין שְׂאֵת לְבָנָה אוֹ בַהֶרֶת לְבָנָה אֲדַמְדָּמֶת וְנִרְאָה

אֶל־הַכֹּהֵן׃&nbsp; <b>יג,כ</b>&nbsp;וְרָאָה הַכֹּהֵן וְהִנֵּה מַרְאֶהָ שָׁפָל

מִן־הָעוֹר וּשְׂעָרָהּ הָפַךְ לָבָן וְטִמְּאוֹ הַכֹּהֵן נֶגַע־צָרַעַת הִוא

בַּשְּׁחִין פָּרָחָה׃&nbsp; <b>יג,כא</b>&nbsp;וְאִם יִרְאֶנָּה הַכֹּהֵן וְהִנֵּה

אֵין־בָּהּ שֵׂעָר לָבָן וּשְׁפָלָה אֵינֶנָּה מִן־הָעוֹר וְהִיא כֵהָה

וְהִסְגִּירוֹ הַכֹּהֵן שִׁבְעַת יָמִים׃&nbsp; <b>יג,כב</b>&nbsp;וְאִם־פָּשֹׂה

תִפְשֶׂה בָּעוֹר וְטִמֵּא הַכֹּהֵן אֹתוֹ נֶגַע הִוא׃&nbsp; <b>יג,כג</b>

וְאִם־תַּחְתֶּיהָ תַּעֲמֹד הַבַּהֶרֶת לֹא פָשָׂתָה צָרֶבֶת הַשְּׁחִין הִוא

וְטִהֲרוֹ הַכֹּהֵן׃&nbsp;&nbsp;{ס}</p>
<p><b>יג,כד</b>&nbsp;אוֹ בָשָׂר כִּי־יִהְיֶה בְעֹרוֹ מִכְוַת־אֵשׁ וְהָיְתָה מִחְיַת הַמִּכְוָה בַּהֶרֶת לְבָנָה

אֲדַמְדֶּמֶת אוֹ לְבָנָה׃&nbsp; <b>יג,כה</b>&nbsp;וְרָאָה אֹתָהּ הַכֹּהֵן וְהִנֵּה

נֶהְפַּךְ שֵׂעָר לָבָן בַּבַּהֶרֶת וּמַרְאֶהָ עָמֹק מִן־הָעוֹר צָרַעַת הִוא

בַּמִּכְוָה פָּרָחָה וְטִמֵּא אֹתוֹ הַכֹּהֵן נֶגַע צָרַעַת הִוא׃&nbsp; <b>יג,כו</b>

וְאִם יִרְאֶנָּה הַכֹּהֵן וְהִנֵּה אֵין־בַּבַּהֶרֶת שֵׂעָר לָבָן וּשְׁפָלָה

אֵינֶנָּה מִן־הָעוֹר וְהִוא כֵהָה וְהִסְגִּירוֹ הַכֹּהֵן שִׁבְעַת יָמִים׃&nbsp;
<b>יג,כז</b>&nbsp;וְרָאָהוּ הַכֹּהֵן בַּיּוֹם הַשְּׁבִיעִי&nbsp; אִם־פָּשֹׂה

תִפְשֶׂה בָּעוֹר וְטִמֵּא הַכֹּהֵן אֹתוֹ נֶגַע צָרַעַת הִוא׃&nbsp; <b>יג,כח</b>

וְאִם־תַּחְתֶּיהָ תַעֲמֹד הַבַּהֶרֶת לֹא־פָשְׂתָה בָעוֹר וְהִוא כֵהָה שְׂאֵת

הַמִּכְוָה הִוא וְטִהֲרוֹ הַכֹּהֵן כִּי־צָרֶבֶת הַמִּכְוָה הִוא׃&nbsp;&nbsp;{פ}</p>
<p><b>יג,כט</b>&nbsp;וְאִישׁ אוֹ אִשָּׁה כִּי־יִהְיֶה בוֹ נָגַע בְּרֹאשׁ אוֹ בְזָקָן׃&nbsp; <b>יג,ל</b>&nbsp;וְרָאָה

הַכֹּהֵן אֶת־הַנֶּגַע וְהִנֵּה מַרְאֵהוּ עָמֹק מִן־הָעוֹר וּבוֹ שֵׂעָר צָהֹב

דָּק וְטִמֵּא אֹתוֹ הַכֹּהֵן נֶתֶק הוּא צָרַעַת הָרֹאשׁ אוֹ הַזָּקָן

הוּא׃&nbsp; <b>יג,לא</b>&nbsp;וְכִי־יִרְאֶה הַכֹּהֵן אֶת־נֶגַע הַנֶּתֶק וְהִנֵּה

אֵין־מַרְאֵהוּ עָמֹק מִן־הָעוֹר וְשֵׂעָר שָׁחֹר אֵין בּוֹ וְהִסְגִּיר הַכֹּהֵן

אֶת־נֶגַע הַנֶּתֶק שִׁבְעַת יָמִים׃&nbsp; <b>יג,לב</b>&nbsp;וְרָאָה הַכֹּהֵן אֶת־הַנֶּגַע

בַּיּוֹם הַשְּׁבִיעִי וְהִנֵּה לֹא־פָשָׂה הַנֶּתֶק וְלֹא־הָיָה בוֹ שֵׂעָר צָהֹב

וּמַרְאֵה הַנֶּתֶק אֵין עָמֹק מִן־הָעוֹר׃&nbsp; <b>יג,לג</b>&nbsp;וְהִתְגַּלָּח

וְאֶת־הַנֶּתֶק לֹא יְגַלֵּחַ וְהִסְגִּיר הַכֹּהֵן אֶת־הַנֶּתֶק שִׁבְעַת יָמִים

שֵׁנִית׃&nbsp; <b>יג,לד</b>&nbsp;וְרָאָה הַכֹּהֵן אֶת־הַנֶּתֶק בַּיּוֹם הַשְּׁבִיעִי

וְהִנֵּה לֹא־פָשָׂה הַנֶּתֶק בָּעוֹר וּמַרְאֵהוּ אֵינֶנּוּ עָמֹק מִן־הָעוֹר

וְטִהַר אֹתוֹ הַכֹּהֵן וְכִבֶּס בְּגָדָיו וְטָהֵר׃&nbsp; <b>יג,לה</b>

וְאִם־פָּשֹׂה יִפְשֶׂה הַנֶּתֶק בָּעוֹר אַחֲרֵי טָהֳרָתוֹ׃&nbsp; <b>יג,לו</b>

וְרָאָהוּ הַכֹּהֵן וְהִנֵּה פָּשָׂה הַנֶּתֶק בָּעוֹר לֹא־יְבַקֵּר הַכֹּהֵן

לַשֵּׂעָר הַצָּהֹב טָמֵא הוּא׃&nbsp; <b>יג,לז</b>&nbsp;וְאִם־בְּעֵינָיו עָמַד

הַנֶּתֶק וְשֵׂעָר שָׁחֹר צָמַח־בּוֹ נִרְפָּא הַנֶּתֶק טָהוֹר הוּא וְטִהֲרוֹ

הַכֹּהֵן׃&nbsp;&nbsp;{ס}</p>
<p><b>יג,לח</b>&nbsp;וְאִישׁ אוֹ־אִשָּׁה כִּי־יִהְיֶה בְעוֹר־בְּשָׂרָם בֶּהָרֹת בֶּהָרֹת לְבָנֹת׃&nbsp; <b>יג,לט</b>

וְרָאָה הַכֹּהֵן וְהִנֵּה בְעוֹר־בְּשָׂרָם בֶּהָרֹת כֵּהוֹת לְבָנֹת&nbsp;

בֹּהַק הוּא פָּרַח בָּעוֹר טָהוֹר הוּא׃&nbsp;&nbsp;{ס}</p>
<p><b>יג,מ</b>&nbsp;וְאִישׁ כִּי יִמָּרֵט רֹאשׁוֹ קֵרֵחַ הוּא טָהוֹר הוּא׃&nbsp; <b>יג,מא</b>&nbsp;וְאִם מִפְּאַת

פָּנָיו יִמָּרֵט רֹאשׁוֹ גִּבֵּחַ הוּא טָהוֹר הוּא׃&nbsp; <b>יג,מב</b>

וְכִי־יִהְיֶה בַקָּרַחַת אוֹ בַגַּבַּחַת נֶגַע לָבָן אֲדַמְדָּם צָרַעַת

פֹּרַחַת הִוא בְּקָרַחְתּוֹ אוֹ בְגַבַּחְתּוֹ׃&nbsp; <b>יג,מג</b>&nbsp;וְרָאָה אֹתוֹ

הַכֹּהֵן וְהִנֵּה שְׂאֵת־הַנֶּגַע לְבָנָה אֲדַמְדֶּמֶת בְּקָרַחְתּוֹ אוֹ

בְגַבַּחְתּוֹ כְּמַרְאֵה צָרַעַת עוֹר בָּשָׂר׃&nbsp; <b>יג,מד</b>&nbsp;אִישׁ־צָרוּעַ

הוּא טָמֵא הוּא טַמֵּא יְטַמְּאֶנּוּ הַכֹּהֵן בְּרֹאשׁוֹ נִגְעוֹ׃&nbsp; <b>יג,מה</b>

וְהַצָּרוּעַ אֲשֶׁר־בּוֹ הַנֶּגַע בְּגָדָיו יִהְיוּ פְרֻמִים וְרֹאשׁוֹ יִהְיֶה

פָרוּעַ וְעַל־שָׂפָם יַעְטֶה וְטָמֵא טָמֵא יִקְרָא׃&nbsp; <b>יג,מו</b>

כָּל־יְמֵי אֲשֶׁר הַנֶּגַע בּוֹ יִטְמָא טָמֵא הוּא&nbsp; בָּדָד יֵשֵׁב מִחוּץ

לַמַּחֲנֶה מוֹשָׁבוֹ׃&nbsp;&nbsp;{ס}</p>
<p><b>יג,מז</b>&nbsp;וְהַבֶּגֶד כִּי־יִהְיֶה בוֹ נֶגַע צָרָעַת&nbsp; בְּבֶגֶד צֶמֶר אוֹ בְּבֶגֶד

פִּשְׁתִּים׃&nbsp; <b>יג,מח</b>&nbsp;אוֹ בִשְׁתִי אוֹ בְעֵרֶב לַפִּשְׁתִּים

וְלַצָּמֶר אוֹ בְעוֹר אוֹ בְּכָל־מְלֶאכֶת עוֹר׃&nbsp; <b>יג,מט</b>&nbsp;וְהָיָה

הַנֶּגַע יְרַקְרַק אוֹ אֲדַמְדָּם בַּבֶּגֶד אוֹ בָעוֹר אוֹ־בַשְּׁתִי

אוֹ־בָעֵרֶב אוֹ בְכָל־כְּלִי־עוֹר נֶגַע צָרַעַת הוּא וְהָרְאָה

אֶת־הַכֹּהֵן׃&nbsp; <b>יג,נ</b>&nbsp;וְרָאָה הַכֹּהֵן אֶת־הַנָּגַע וְהִסְגִּיר

אֶת־הַנֶּגַע שִׁבְעַת יָמִים׃&nbsp; <b>יג,נא</b>&nbsp;וְרָאָה אֶת־הַנֶּגַע בַּיּוֹם

הַשְּׁבִיעִי כִּי־פָשָׂה הַנֶּגַע בַּבֶּגֶד אוֹ־בַשְּׁתִי אוֹ־בָעֵרֶב אוֹ

בָעוֹר לְכֹל אֲשֶׁר־יֵעָשֶׂה הָעוֹר לִמְלָאכָה צָרַעַת מַמְאֶרֶת הַנֶּגַע טָמֵא

הוּא׃&nbsp; <b>יג,נב</b>&nbsp;וְשָׂרַף אֶת־הַבֶּגֶד אוֹ אֶת־הַשְּׁתִי אוֹ

אֶת־הָעֵרֶב בַּצֶּמֶר אוֹ בַפִּשְׁתִּים אוֹ אֶת־כָּל־כְּלִי הָעוֹר

אֲשֶׁר־יִהְיֶה בוֹ הַנָּגַע&nbsp; כִּי־צָרַעַת מַמְאֶרֶת הִוא בָּאֵשׁ

תִּשָּׂרֵף׃&nbsp; <b>יג,נג</b>&nbsp;וְאִם יִרְאֶה הַכֹּהֵן וְהִנֵּה לֹא־פָשָׂה

הַנֶּגַע בַּבֶּגֶד אוֹ בַשְּׁתִי אוֹ בָעֵרֶב אוֹ בְּכָל־כְּלִי־עוֹר׃&nbsp; <b>יג,נד</b>

וְצִוָּה הַכֹּהֵן וְכִבְּסוּ אֵת אֲשֶׁר־בּוֹ הַנָּגַע וְהִסְגִּירוֹ

שִׁבְעַת־יָמִים שֵׁנִית׃&nbsp; <b>יג,נה</b>&nbsp;וְרָאָה הַכֹּהֵן אַחֲרֵי הֻכַּבֵּס

אֶת־הַנֶּגַע וְהִנֵּה לֹא־הָפַךְ הַנֶּגַע אֶת־עֵינוֹ וְהַנֶּגַע לֹא־פָשָׂה

טָמֵא הוּא בָּאֵשׁ תִּשְׂרְפֶנּוּ&nbsp; פְּחֶתֶת הִוא בְּקָרַחְתּוֹ אוֹ

בְגַבַּחְתּוֹ׃&nbsp; <b>יג,נו</b>&nbsp;וְאִם רָאָה הַכֹּהֵן וְהִנֵּה כֵּהָה הַנֶּגַע

אַחֲרֵי הֻכַּבֵּס אֹתוֹ וְקָרַע אֹתוֹ מִן־הַבֶּגֶד אוֹ מִן־הָעוֹר אוֹ

מִן־הַשְּׁתִי אוֹ מִן־הָעֵרֶב׃&nbsp; <b>יג,נז</b>&nbsp;וְאִם־תֵּרָאֶה עוֹד בַּבֶּגֶד

אוֹ־בַשְּׁתִי אוֹ־בָעֵרֶב אוֹ בְכָל־כְּלִי־עוֹר פֹּרַחַת הִוא&nbsp; בָּאֵשׁ

תִּשְׂרְפֶנּוּ אֵת אֲשֶׁר־בּוֹ הַנָּגַע׃&nbsp; <b>יג,נח</b>&nbsp;וְהַבֶּגֶד

אוֹ־הַשְּׁתִי אוֹ־הָעֵרֶב אוֹ־כָל־כְּלִי הָעוֹר אֲשֶׁר תְּכַבֵּס וְסָר מֵהֶם

הַנָּגַע וְכֻבַּס שֵׁנִית וְטָהֵר׃&nbsp; <b>יג,נט</b>&nbsp;זֹאת תּוֹרַת

נֶגַע־צָרַעַת בֶּגֶד הַצֶּמֶר אוֹ הַפִּשְׁתִּים אוֹ הַשְּׁתִי אוֹ הָעֵרֶב אוֹ

כָּל־כְּלִי־עוֹר לְטַהֲרוֹ אוֹ לְטַמְּאוֹ׃&nbsp;&nbsp;{פ}</p>
<p><b>יד,א</b>&nbsp;וַיְדַבֵּר יְהוָה אֶל־מֹשֶׁה לֵּאמֹר׃&nbsp; <b>יד,ב</b>&nbsp;זֹאת תִּהְיֶה תּוֹרַת הַמְּצֹרָע

בְּיוֹם טָהֳרָתוֹ&nbsp; וְהוּבָא אֶל־הַכֹּהֵן׃&nbsp; <b>יד,ג</b>&nbsp;וְיָצָא

הַכֹּהֵן אֶל־מִחוּץ לַמַּחֲנֶה וְרָאָה הַכֹּהֵן וְהִנֵּה נִרְפָּא

נֶגַע־הַצָּרַעַת מִן־הַצָּרוּעַ׃&nbsp; <b>יד,ד</b>&nbsp;וְצִוָּה הַכֹּהֵן וְלָקַח

לַמִּטַּהֵר שְׁתֵּי־צִפֳּרִים חַיּוֹת טְהֹרוֹת וְעֵץ אֶרֶז וּשְׁנִי תוֹלַעַת

וְאֵזֹב׃&nbsp; <b>יד,ה</b>&nbsp;וְצִוָּה הַכֹּהֵן וְשָׁחַט אֶת־הַצִּפּוֹר הָאֶחָת

אֶל־כְּלִי־חֶרֶשׂ עַל־מַיִם חַיִּים׃&nbsp; <b>יד,ו</b>&nbsp;אֶת־הַצִּפֹּר הַחַיָּה

יִקַּח אֹתָהּ וְאֶת־עֵץ הָאֶרֶז וְאֶת־שְׁנִי הַתּוֹלַעַת וְאֶת־הָאֵזֹב וְטָבַל

אוֹתָם וְאֵת הַצִּפֹּר הַחַיָּה בְּדַם הַצִּפֹּר הַשְּׁחֻטָה עַל הַמַּיִם

הַחַיִּים׃&nbsp; <b>יד,ז</b>&nbsp;וְהִזָּה עַל הַמִּטַּהֵר מִן־הַצָּרַעַת שֶׁבַע

פְּעָמִים וְטִהֲרוֹ וְשִׁלַּח אֶת־הַצִּפֹּר הַחַיָּה עַל־פְּנֵי

הַשָּׂדֶה׃&nbsp; <b>יד,ח</b>&nbsp;וְכִבֶּס הַמִּטַּהֵר אֶת־בְּגָדָיו וְגִלַּח

אֶת־כָּל־שְׂעָרוֹ וְרָחַץ בַּמַּיִם וְטָהֵר וְאַחַר יָבוֹא אֶל־הַמַּחֲנֶה

וְיָשַׁב מִחוּץ לְאָהֳלוֹ שִׁבְעַת יָמִים׃&nbsp; <b>יד,ט</b>&nbsp;וְהָיָה בַיּוֹם

הַשְּׁבִיעִי יְגַלַּח אֶת־כָּל־שְׂעָרוֹ אֶת־רֹאשׁוֹ וְאֶת־זְקָנוֹ וְאֵת גַּבֹּת

עֵינָיו וְאֶת־כָּל־שְׂעָרוֹ יְגַלֵּחַ וְכִבֶּס אֶת־בְּגָדָיו וְרָחַץ

אֶת־בְּשָׂרוֹ בַּמַּיִם וְטָהֵר׃&nbsp; <b>יד,י</b>&nbsp;וּבַיּוֹם הַשְּׁמִינִי

יִקַּח שְׁנֵי־כְבָשִׂים תְּמִימִם וְכַבְשָׂה אַחַת בַּת־שְׁנָתָהּ תְּמִימָה

וּשְׁלֹשָׁה עֶשְׂרֹנִים סֹלֶת מִנְחָה בְּלוּלָה בַשֶּׁמֶן וְלֹג אֶחָד

שָׁמֶן׃&nbsp; <b>יד,יא</b>&nbsp;וְהֶעֱמִיד הַכֹּהֵן הַמְטַהֵר אֵת הָאִישׁ הַמִּטַּהֵר

וְאֹתָם&nbsp; לִפְנֵי יְהוָה פֶּתַח אֹהֶל מוֹעֵד׃&nbsp; <b>יד,יב</b>&nbsp;וְלָקַח

הַכֹּהֵן אֶת־הַכֶּבֶשׂ הָאֶחָד וְהִקְרִיב אֹתוֹ לְאָשָׁם וְאֶת־לֹג הַשָּׁמֶן

וְהֵנִיף אֹתָם תְּנוּפָה לִפְנֵי יְהוָה׃&nbsp; <b>יד,יג</b>&nbsp;וְשָׁחַט

אֶת־הַכֶּבֶשׂ בִּמְקוֹם אֲשֶׁר יִשְׁחַט אֶת־הַחַטָּאת וְאֶת־הָעֹלָה בִּמְקוֹם

הַקֹּדֶשׁ&nbsp; כִּי כַּחַטָּאת הָאָשָׁם הוּא לַכֹּהֵן קֹדֶשׁ קָדָשִׁים

הוּא׃&nbsp; <b>יד,יד</b>&nbsp;וְלָקַח הַכֹּהֵן מִדַּם הָאָשָׁם וְנָתַן הַכֹּהֵן

עַל־תְּנוּךְ אֹזֶן הַמִּטַּהֵר הַיְמָנִית וְעַל־בֹּהֶן יָדוֹ הַיְמָנִית

וְעַל־בֹּהֶן רַגְלוֹ הַיְמָנִית׃&nbsp; <b>יד,טו</b>&nbsp;וְלָקַח הַכֹּהֵן מִלֹּג

הַשָּׁמֶן וְיָצַק עַל־כַּף הַכֹּהֵן הַשְּׂמָאלִית׃&nbsp; <b>יד,טז</b>&nbsp;וְטָבַל

הַכֹּהֵן אֶת־אֶצְבָּעוֹ הַיְמָנִית מִן־הַשֶּׁמֶן אֲשֶׁר עַל־כַּפּוֹ

הַשְּׂמָאלִית וְהִזָּה מִן־הַשֶּׁמֶן בְּאֶצְבָּעוֹ שֶׁבַע פְּעָמִים לִפְנֵי

יְהוָה׃&nbsp; <b>יד,יז</b>&nbsp;וּמִיֶּתֶר הַשֶּׁמֶן אֲשֶׁר עַל־כַּפּוֹ יִתֵּן

הַכֹּהֵן עַל־תְּנוּךְ אֹזֶן הַמִּטַּהֵר הַיְמָנִית וְעַל־בֹּהֶן יָדוֹ

הַיְמָנִית וְעַל־בֹּהֶן רַגְלוֹ הַיְמָנִית עַל דַּם הָאָשָׁם׃&nbsp; <b>יד,יח</b>

וְהַנּוֹתָר בַּשֶּׁמֶן אֲשֶׁר עַל־כַּף הַכֹּהֵן יִתֵּן עַל־רֹאשׁ הַמִּטַּהֵר

וְכִפֶּר עָלָיו הַכֹּהֵן לִפְנֵי יְהוָה׃&nbsp; <b>יד,יט</b>&nbsp;וְעָשָׂה הַכֹּהֵן

אֶת־הַחַטָּאת וְכִפֶּר עַל־הַמִּטַּהֵר מִטֻּמְאָתוֹ וְאַחַר יִשְׁחַט

אֶת־הָעֹלָה׃&nbsp; <b>יד,כ</b>&nbsp;וְהֶעֱלָה הַכֹּהֵן אֶת־הָעֹלָה וְאֶת־הַמִּנְחָה

הַמִּזְבֵּחָה וְכִפֶּר עָלָיו הַכֹּהֵן וְטָהֵר׃&nbsp;&nbsp;{ס}</p>
<p><b>יד,כא</b>&nbsp;וְאִם־דַּל הוּא וְאֵין יָדוֹ מַשֶּׂגֶת וְלָקַח כֶּבֶשׂ אֶחָד אָשָׁם לִתְנוּפָה לְכַפֵּר

עָלָיו וְעִשָּׂרוֹן סֹלֶת אֶחָד בָּלוּל בַּשֶּׁמֶן לְמִנְחָה וְלֹג

שָׁמֶן׃&nbsp; <b>יד,כב</b>&nbsp;וּשְׁתֵּי תֹרִים אוֹ שְׁנֵי בְּנֵי יוֹנָה אֲשֶׁר

תַּשִּׂיג יָדוֹ וְהָיָה אֶחָד חַטָּאת וְהָאֶחָד עֹלָה׃&nbsp; <b>יד,כג</b>

וְהֵבִיא אֹתָם בַּיּוֹם הַשְּׁמִינִי לְטָהֳרָתוֹ אֶל־הַכֹּהֵן&nbsp; אֶל־פֶּתַח

אֹהֶל־מוֹעֵד לִפְנֵי יְהוָה׃&nbsp; <b>יד,כד</b>&nbsp;וְלָקַח הַכֹּהֵן אֶת־כֶּבֶשׂ

הָאָשָׁם וְאֶת־לֹג הַשָּׁמֶן וְהֵנִיף אֹתָם הַכֹּהֵן תְּנוּפָה לִפְנֵי יְהוָה׃&nbsp;
<b>יד,כה</b>&nbsp;וְשָׁחַט אֶת־כֶּבֶשׂ הָאָשָׁם וְלָקַח הַכֹּהֵן מִדַּם הָאָשָׁם

וְנָתַן עַל־תְּנוּךְ אֹזֶן־הַמִּטַּהֵר הַיְמָנִית וְעַל־בֹּהֶן יָדוֹ הַיְמָנִית

וְעַל־בֹּהֶן רַגְלוֹ הַיְמָנִית׃&nbsp; <b>יד,כו</b>&nbsp;וּמִן־הַשֶּׁמֶן יִצֹק

הַכֹּהֵן עַל־כַּף הַכֹּהֵן הַשְּׂמָאלִית׃&nbsp; <b>יד,כז</b>&nbsp;וְהִזָּה הַכֹּהֵן

בְּאֶצְבָּעוֹ הַיְמָנִית מִן־הַשֶּׁמֶן אֲשֶׁר עַל־כַּפּוֹ הַשְּׂמָאלִית שֶׁבַע

פְּעָמִים לִפְנֵי יְהוָה׃&nbsp; <b>יד,כח</b>&nbsp;וְנָתַן הַכֹּהֵן מִן־הַשֶּׁמֶן

אֲשֶׁר עַל־כַּפּוֹ עַל־תְּנוּךְ אֹזֶן הַמִּטַּהֵר הַיְמָנִית וְעַל־בֹּהֶן יָדוֹ

הַיְמָנִית וְעַל־בֹּהֶן רַגְלוֹ הַיְמָנִית עַל־מְקוֹם דַּם הָאָשָׁם׃&nbsp; <b>יד,כט</b>

וְהַנּוֹתָר מִן־הַשֶּׁמֶן אֲשֶׁר עַל־כַּף הַכֹּהֵן יִתֵּן עַל־רֹאשׁ הַמִּטַּהֵר

לְכַפֵּר עָלָיו לִפְנֵי יְהוָה׃&nbsp; <b>יד,ל</b>&nbsp;וְעָשָׂה אֶת־הָאֶחָד

מִן־הַתֹּרִים אוֹ מִן־בְּנֵי הַיּוֹנָה מֵאֲשֶׁר תַּשִּׂיג יָדוֹ׃&nbsp; <b>יד,לא</b>

אֵת אֲשֶׁר־תַּשִּׂיג יָדוֹ אֶת־הָאֶחָד חַטָּאת וְאֶת־הָאֶחָד עֹלָה

עַל־הַמִּנְחָה וְכִפֶּר הַכֹּהֵן עַל הַמִּטַּהֵר לִפְנֵי יְהוָה׃&nbsp; <b>יד,לב</b>

זֹאת תּוֹרַת אֲשֶׁר־בּוֹ נֶגַע צָרָעַת אֲשֶׁר לֹא־תַשִּׂיג יָדוֹ

בְּטָהֳרָתוֹ׃&nbsp;&nbsp;{פ}</p>
<p><b>יד,לג</b>&nbsp;וַיְדַבֵּר יְהוָה אֶל־מֹשֶׁה וְאֶל־אַהֲרֹן לֵאמֹר׃&nbsp; <b>יד,לד</b>&nbsp;כִּי תָבֹאוּ

אֶל־אֶרֶץ כְּנַעַן אֲשֶׁר אֲנִי נֹתֵן לָכֶם לַאֲחֻזָּה וְנָתַתִּי נֶגַע צָרַעַת

בְּבֵית אֶרֶץ אֲחֻזַּתְכֶם׃&nbsp; <b>יד,לה</b>&nbsp;וּבָא אֲשֶׁר־לוֹ הַבַּיִת

וְהִגִּיד לַכֹּהֵן לֵאמֹר&nbsp; כְּנֶגַע נִרְאָה לִי בַּבָּיִת׃&nbsp; <b>יד,לו</b>

וְצִוָּה הַכֹּהֵן וּפִנּוּ אֶת־הַבַּיִת בְּטֶרֶם יָבֹא הַכֹּהֵן לִרְאוֹת

אֶת־הַנֶּגַע וְלֹא יִטְמָא כָּל־אֲשֶׁר בַּבָּיִת וְאַחַר כֵּן יָבֹא הַכֹּהֵן

לִרְאוֹת אֶת־הַבָּיִת׃&nbsp; <b>יד,לז</b>&nbsp;וְרָאָה אֶת־הַנֶּגַע וְהִנֵּה

הַנֶּגַע בְּקִירֹת הַבַּיִת שְׁקַעֲרוּרֹת יְרַקְרַקֹּת אוֹ אֲדַמְדַּמֹּת

וּמַרְאֵיהֶן שָׁפָל מִן־הַקִּיר׃&nbsp; <b>יד,לח</b>&nbsp;וְיָצָא הַכֹּהֵן

מִן־הַבַּיִת אֶל־פֶּתַח הַבָּיִת וְהִסְגִּיר אֶת־הַבַּיִת שִׁבְעַת

יָמִים׃&nbsp; <b>יד,לט</b>&nbsp;וְשָׁב הַכֹּהֵן בַּיּוֹם הַשְּׁבִיעִי וְרָאָה

וְהִנֵּה פָּשָׂה הַנֶּגַע בְּקִירֹת הַבָּיִת׃&nbsp; <b>יד,מ</b>&nbsp;וְצִוָּה

הַכֹּהֵן וְחִלְּצוּ אֶת־הָאֲבָנִים אֲשֶׁר בָּהֵן הַנָּגַע וְהִשְׁלִיכוּ אֶתְהֶן

אֶל־מִחוּץ לָעִיר אֶל־מָקוֹם טָמֵא׃&nbsp; <b>יד,מא</b>&nbsp;וְאֶת־הַבַּיִת יַקְצִעַ

מִבַּיִת סָבִיב וְשָׁפְכוּ אֶת־הֶעָפָר אֲשֶׁר הִקְצוּ אֶל־מִחוּץ לָעִיר אֶל־מָקוֹם

טָמֵא׃&nbsp; <b>יד,מב</b>&nbsp;וְלָקְחוּ אֲבָנִים אֲחֵרוֹת וְהֵבִיאוּ אֶל־תַּחַת

הָאֲבָנִים וְעָפָר אַחֵר יִקַּח וְטָח אֶת־הַבָּיִת׃&nbsp; <b>יד,מג</b>

וְאִם־יָשׁוּב הַנֶּגַע וּפָרַח בַּבַּיִת אַחַר חִלֵּץ אֶת־הָאֲבָנִים וְאַחֲרֵי

הִקְצוֹת אֶת־הַבַּיִת וְאַחֲרֵי הִטּוֹחַ׃&nbsp; <b>יד,מד</b>&nbsp;וּבָא הַכֹּהֵן

וְרָאָה וְהִנֵּה פָּשָׂה הַנֶּגַע בַּבָּיִת צָרַעַת מַמְאֶרֶת הִוא בַּבַּיִת

טָמֵא הוּא׃&nbsp; <b>יד,מה</b>&nbsp;וְנָתַץ אֶת־הַבַּיִת אֶת־אֲבָנָיו וְאֶת־עֵצָיו

וְאֵת כָּל־עֲפַר הַבָּיִת וְהוֹצִיא אֶל־מִחוּץ לָעִיר אֶל־מָקוֹם טָמֵא׃&nbsp; <b>יד,מו</b>

וְהַבָּא אֶל־הַבַּיִת כָּל־יְמֵי הִסְגִּיר אֹתוֹ יִטְמָא עַד־הָעָרֶב׃&nbsp; <b>יד,מז</b>

וְהַשֹּׁכֵב בַּבַּיִת יְכַבֵּס אֶת־בְּגָדָיו וְהָאֹכֵל בַּבַּיִת יְכַבֵּס

אֶת־בְּגָדָיו׃&nbsp; <b>יד,מח</b>&nbsp;וְאִם־בֹּא יָבֹא הַכֹּהֵן וְרָאָה וְהִנֵּה

לֹא־פָשָׂה הַנֶּגַע בַּבַּיִת אַחֲרֵי הִטֹּחַ אֶת־הַבָּיִת וְטִהַר הַכֹּהֵן

אֶת־הַבַּיִת כִּי נִרְפָּא הַנָּגַע׃&nbsp; <b>יד,מט</b>&nbsp;וְלָקַח לְחַטֵּא

אֶת־הַבַּיִת שְׁתֵּי צִפֳּרִים וְעֵץ אֶרֶז וּשְׁנִי תוֹלַעַת וְאֵזֹב׃&nbsp; <b>יד,נ</b>

וְשָׁחַט אֶת־הַצִּפֹּר הָאֶחָת אֶל־כְּלִי־חֶרֶשׂ עַל־מַיִם חַיִּים׃&nbsp; <b>יד,נא</b>

וְלָקַח אֶת־עֵץ־הָאֶרֶז וְאֶת־הָאֵזֹב וְאֵת שְׁנִי הַתּוֹלַעַת וְאֵת הַצִּפֹּר

הַחַיָּה וְטָבַל אֹתָם בְּדַם הַצִּפֹּר הַשְּׁחוּטָה וּבַמַּיִם הַחַיִּים

וְהִזָּה אֶל־הַבַּיִת שֶׁבַע פְּעָמִים׃&nbsp; <b>יד,נב</b>&nbsp;וְחִטֵּא

אֶת־הַבַּיִת בְּדַם הַצִּפּוֹר וּבַמַּיִם הַחַיִּים וּבַצִּפֹּר הַחַיָּה

וּבְעֵץ הָאֶרֶז וּבָאֵזֹב וּבִשְׁנִי הַתּוֹלָעַת׃&nbsp; <b>יד,נג</b>&nbsp;וְשִׁלַּח

אֶת־הַצִּפֹּר הַחַיָּה אֶל־מִחוּץ לָעִיר אֶל־פְּנֵי הַשָּׂדֶה וְכִפֶּר

עַל־הַבַּיִת וְטָהֵר׃&nbsp; <b>יד,נד</b>&nbsp;זֹאת הַתּוֹרָה לְכָל־נֶגַע הַצָּרַעַת

וְלַנָּתֶק׃&nbsp; <b>יד,נה</b>&nbsp;וּלְצָרַעַת הַבֶּגֶד וְלַבָּיִת׃&nbsp; <b>יד,נו</b>

וְלַשְׂאֵת וְלַסַּפַּחַת וְלַבֶּהָרֶת׃&nbsp; <b>יד,נז</b>&nbsp;לְהוֹרֹת בְּיוֹם

הַטָּמֵא וּבְיוֹם הַטָּהֹר זֹאת תּוֹרַת הַצָּרָעַת׃&nbsp;&nbsp;{פ}</p>
<p><b>טו,א</b>&nbsp;וַיְדַבֵּר יְהוָה אֶל־מֹשֶׁה וְאֶל־אַהֲרֹן לֵאמֹר׃&nbsp; <b>טו,ב</b>&nbsp;דַּבְּרוּ אֶל־בְּנֵי

יִשְׂרָאֵל וַאֲמַרְתֶּם אֲלֵהֶם&nbsp; אִישׁ אִישׁ כִּי יִהְיֶה זָב מִבְּשָׂרוֹ

זוֹבוֹ טָמֵא הוּא׃&nbsp; <b>טו,ג</b>&nbsp;וְזֹאת תִּהְיֶה טֻמְאָתוֹ בְּזוֹבוֹ&nbsp;

רָר בְּשָׂרוֹ אֶת־זוֹבוֹ אוֹ־הֶחְתִּים בְּשָׂרוֹ מִזּוֹבוֹ טֻמְאָתוֹ

הִוא׃&nbsp; <b>טו,ד</b>&nbsp;כָּל־הַמִּשְׁכָּב אֲשֶׁר יִשְׁכַּב עָלָיו הַזָּב

יִטְמָא וְכָל־הַכְּלִי אֲשֶׁר־יֵשֵׁב עָלָיו יִטְמָא׃&nbsp; <b>טו,ה</b>&nbsp;וְאִישׁ

אֲשֶׁר יִגַּע בְּמִשְׁכָּבוֹ יְכַבֵּס בְּגָדָיו וְרָחַץ בַּמַּיִם וְטָמֵא

עַד־הָעָרֶב׃&nbsp; <b>טו,ו</b>&nbsp;וְהַיֹּשֵׁב עַל־הַכְּלִי אֲשֶׁר־יֵשֵׁב עָלָיו

הַזָּב יְכַבֵּס בְּגָדָיו וְרָחַץ בַּמַּיִם וְטָמֵא עַד־הָעָרֶב׃&nbsp; <b>טו,ז</b>

וְהַנֹּגֵעַ בִּבְשַׂר הַזָּב יְכַבֵּס בְּגָדָיו וְרָחַץ בַּמַּיִם וְטָמֵא

עַד־הָעָרֶב׃&nbsp; <b>טו,ח</b>&nbsp;וְכִי־יָרֹק הַזָּב בַּטָּהוֹר וְכִבֶּס בְּגָדָיו

וְרָחַץ בַּמַּיִם וְטָמֵא עַד־הָעָרֶב׃&nbsp; <b>טו,ט</b>&nbsp;וְכָל־הַמֶּרְכָּב

אֲשֶׁר יִרְכַּב עָלָיו הַזָּב יִטְמָא׃&nbsp; <b>טו,י</b>&nbsp;וְכָל־הַנֹּגֵעַ בְּכֹל

אֲשֶׁר יִהְיֶה תַחְתָּיו יִטְמָא עַד־הָעָרֶב וְהַנּוֹשֵׂא אוֹתָם יְכַבֵּס

בְּגָדָיו וְרָחַץ בַּמַּיִם וְטָמֵא עַד־הָעָרֶב׃&nbsp; <b>טו,יא</b>&nbsp;וְכֹל

אֲשֶׁר יִגַּע־בּוֹ הַזָּב וְיָדָיו לֹא־שָׁטַף בַּמָּיִם וְכִבֶּס בְּגָדָיו

וְרָחַץ בַּמַּיִם וְטָמֵא עַד־הָעָרֶב׃&nbsp; <b>טו,יב</b>&nbsp;וּכְלִי־חֶרֶשׂ

אֲשֶׁר־יִגַּע־בּוֹ הַזָּב יִשָּׁבֵר וְכָל־כְּלִי־עֵץ יִשָּׁטֵף בַּמָּיִם׃&nbsp;
<b>טו,יג</b>&nbsp;וְכִי־יִטְהַר הַזָּב מִזּוֹבוֹ וְסָפַר לוֹ שִׁבְעַת יָמִים

לְטָהֳרָתוֹ וְכִבֶּס בְּגָדָיו וְרָחַץ בְּשָׂרוֹ בְּמַיִם חַיִּים

וְטָהֵר׃&nbsp; <b>טו,יד</b>&nbsp;וּבַיּוֹם הַשְּׁמִינִי יִקַּח־לוֹ שְׁתֵּי תֹרִים

אוֹ שְׁנֵי בְּנֵי יוֹנָה וּבָא לִפְנֵי יְהוָה אֶל־פֶּתַח אֹהֶל מוֹעֵד וּנְתָנָם

אֶל־הַכֹּהֵן׃&nbsp; <b>טו,טו</b>&nbsp;וְעָשָׂה אֹתָם הַכֹּהֵן אֶחָד חַטָּאת

וְהָאֶחָד עֹלָה וְכִפֶּר עָלָיו הַכֹּהֵן לִפְנֵי יְהוָה מִזּוֹבוֹ׃&nbsp;&nbsp;{ס}</p>
<p><b>טו,טז</b>&nbsp;וְאִישׁ כִּי־תֵצֵא מִמֶּנּוּ שִׁכְבַת־זָרַע וְרָחַץ בַּמַּיִם אֶת־כָּל־בְּשָׂרוֹ

וְטָמֵא עַד־הָעָרֶב׃&nbsp; <b>טו,יז</b>&nbsp;וְכָל־בֶּגֶד וְכָל־עוֹר אֲשֶׁר־יִהְיֶה

עָלָיו שִׁכְבַת־זָרַע וְכֻבַּס בַּמַּיִם וְטָמֵא עַד־הָעָרֶב׃&nbsp; <b>טו,יח</b>

וְאִשָּׁה אֲשֶׁר יִשְׁכַּב אִישׁ אֹתָהּ שִׁכְבַת־זָרַע וְרָחֲצוּ בַמַּיִם

וְטָמְאוּ עַד־הָעָרֶב׃&nbsp;&nbsp;{פ}</p>
<p><b>טו,יט</b>&nbsp;וְאִשָּׁה כִּי־תִהְיֶה זָבָה דָּם יִהְיֶה זֹבָהּ בִּבְשָׂרָהּ שִׁבְעַת יָמִים תִּהְיֶה

בְנִדָּתָהּ וְכָל־הַנֹּגֵעַ בָּהּ יִטְמָא עַד־הָעָרֶב׃&nbsp; <b>טו,כ</b>&nbsp;וְכֹל

אֲשֶׁר תִּשְׁכַּב עָלָיו בְּנִדָּתָהּ יִטְמָא וְכֹל אֲשֶׁר־תֵּשֵׁב עָלָיו

יִטְמָא׃&nbsp; <b>טו,כא</b>&nbsp;וְכָל־הַנֹּגֵעַ בְּמִשְׁכָּבָהּ יְכַבֵּס בְּגָדָיו

וְרָחַץ בַּמַּיִם וְטָמֵא עַד־הָעָרֶב׃&nbsp; <b>טו,כב</b>&nbsp;וְכָל־הַנֹּגֵעַ

בְּכָל־כְּלִי אֲשֶׁר־תֵּשֵׁב עָלָיו&nbsp; יְכַבֵּס בְּגָדָיו וְרָחַץ בַּמַּיִם

וְטָמֵא עַד־הָעָרֶב׃&nbsp; <b>טו,כג</b>&nbsp;וְאִם עַל־הַמִּשְׁכָּב הוּא אוֹ

עַל־הַכְּלִי אֲשֶׁר־הִוא יֹשֶׁבֶת־עָלָיו בְּנָגְעוֹ־בוֹ&nbsp; יִטְמָא

עַד־הָעָרֶב׃&nbsp; <b>טו,כד</b>&nbsp;וְאִם שָׁכֹב יִשְׁכַּב אִישׁ אֹתָהּ וּתְהִי

נִדָּתָהּ עָלָיו וְטָמֵא שִׁבְעַת יָמִים וְכָל־הַמִּשְׁכָּב אֲשֶׁר־יִשְׁכַּב

עָלָיו יִטְמָא׃&nbsp;&nbsp;{ס}</p>
<p><b>טו,כה</b>&nbsp;וְאִשָּׁה כִּי־יָזוּב זוֹב דָּמָהּ יָמִים רַבִּים בְּלֹא עֶת־נִדָּתָהּ אוֹ כִי־תָזוּב

עַל־נִדָּתָהּ&nbsp; כָּל־יְמֵי זוֹב טֻמְאָתָהּ כִּימֵי נִדָּתָהּ תִּהְיֶה

טְמֵאָה הִוא׃&nbsp; <b>טו,כו</b>&nbsp;כָּל־הַמִּשְׁכָּב אֲשֶׁר־תִּשְׁכַּב עָלָיו

כָּל־יְמֵי זוֹבָהּ כְּמִשְׁכַּב נִדָּתָהּ יִהְיֶה־לָּהּ וְכָל־הַכְּלִי אֲשֶׁר

תֵּשֵׁב עָלָיו טָמֵא יִהְיֶה כְּטֻמְאַת נִדָּתָהּ׃&nbsp; <b>טו,כז</b>

וְכָל־הַנּוֹגֵעַ בָּם יִטְמָא וְכִבֶּס בְּגָדָיו וְרָחַץ בַּמַּיִם וְטָמֵא

עַד־הָעָרֶב׃&nbsp; <b>טו,כח</b>&nbsp;וְאִם־טָהֲרָה מִזּוֹבָהּ וְסָפְרָה לָּהּ

שִׁבְעַת יָמִים וְאַחַר תִּטְהָר׃&nbsp; <b>טו,כט</b>&nbsp;וּבַיּוֹם הַשְּׁמִינִי

תִּקַּח־לָהּ שְׁתֵּי תֹרִים אוֹ שְׁנֵי בְּנֵי יוֹנָה וְהֵבִיאָה אוֹתָם

אֶל־הַכֹּהֵן אֶל־פֶּתַח אֹהֶל מוֹעֵד׃&nbsp; <b>טו,ל</b>&nbsp;וְעָשָׂה הַכֹּהֵן

אֶת־הָאֶחָד חַטָּאת וְאֶת־הָאֶחָד עֹלָה וְכִפֶּר עָלֶיהָ הַכֹּהֵן לִפְנֵי

יְהוָה מִזּוֹב טֻמְאָתָהּ׃&nbsp; <b>טו,לא</b>&nbsp;וְהִזַּרְתֶּם

אֶת־בְּנֵי־יִשְׂרָאֵל מִטֻּמְאָתָם וְלֹא יָמֻתוּ בְּטֻמְאָתָם בְּטַמְּאָם

אֶת־מִשְׁכָּנִי אֲשֶׁר בְּתוֹכָם׃&nbsp; <b>טו,לב</b>&nbsp;זֹאת תּוֹרַת הַזָּב

וַאֲשֶׁר תֵּצֵא מִמֶּנּוּ שִׁכְבַת־זֶרַע לְטָמְאָה־בָהּ׃&nbsp; <b>טו,לג</b>

וְהַדָּוָה בְּנִדָּתָהּ וְהַזָּב אֶת־זוֹבוֹ לַזָּכָר וְלַנְּקֵבָה וּלְאִישׁ

אֲשֶׁר יִשְׁכַּב עִם־טְמֵאָה׃&nbsp;&nbsp;{פ}</p>
<p><b>טז,א</b>&nbsp;וַיְדַבֵּר יְהוָה אֶל־מֹשֶׁה אַחֲרֵי מוֹת שְׁנֵי בְּנֵי אַהֲרֹן בְּקָרְבָתָם

לִפְנֵי־יְהוָה וַיָּמֻתוּ׃&nbsp; <b>טז,ב</b>&nbsp;וַיֹּאמֶר יְהוָה אֶל־מֹשֶׁה

דַּבֵּר אֶל־אַהֲרֹן אָחִיךָ וְאַל־יָבֹא בְכָל־עֵת אֶל־הַקֹּדֶשׁ מִבֵּית

לַפָּרֹכֶת אֶל־פְּנֵי הַכַּפֹּרֶת אֲשֶׁר עַל־הָאָרֹן וְלֹא יָמוּת כִּי בֶּעָנָן

אֵרָאֶה עַל־הַכַּפֹּרֶת׃&nbsp; <b>טז,ג</b>&nbsp;בְּזֹאת יָבֹא אַהֲרֹן

אֶל־הַקֹּדֶשׁ&nbsp; בְּפַר בֶּן־בָּקָר לְחַטָּאת וְאַיִל לְעֹלָה׃&nbsp; <b>טז,ד</b>

כְּתֹנֶת־בַּד קֹדֶשׁ יִלְבָּשׁ וּמִכְנְסֵי־בַד יִהְיוּ עַל־בְּשָׂרוֹ

וּבְאַבְנֵט בַּד יַחְגֹּר וּבְמִצְנֶפֶת בַּד יִצְנֹף בִּגְדֵי־קֹדֶשׁ הֵם

וְרָחַץ בַּמַּיִם אֶת־בְּשָׂרוֹ וּלְבֵשָׁם׃&nbsp; <b>טז,ה</b>&nbsp;וּמֵאֵת עֲדַת

בְּנֵי יִשְׂרָאֵל יִקַּח שְׁנֵי־שְׂעִירֵי עִזִּים לְחַטָּאת וְאַיִל אֶחָד

לְעֹלָה׃&nbsp; <b>טז,ו</b>&nbsp;וְהִקְרִיב אַהֲרֹן אֶת־פַּר הַחַטָּאת אֲשֶׁר־לוֹ

וְכִפֶּר בַּעֲדוֹ וּבְעַד בֵּיתוֹ׃&nbsp; <b>טז,ז</b>&nbsp;וְלָקַח אֶת־שְׁנֵי

הַשְּׂעִירִם וְהֶעֱמִיד אֹתָם לִפְנֵי יְהוָה פֶּתַח אֹהֶל מוֹעֵד׃&nbsp; <b>טז,ח</b>

וְנָתַן אַהֲרֹן עַל־שְׁנֵי הַשְּׂעִירִם גֹּרָלוֹת גּוֹרָל אֶחָד לַיהוָה

וְגוֹרָל אֶחָד לַעֲזָאזֵל׃&nbsp; <b>טז,ט</b>&nbsp;וְהִקְרִיב אַהֲרֹן אֶת־הַשָּׂעִיר

אֲשֶׁר עָלָה עָלָיו הַגּוֹרָל לַיהוָה וְעָשָׂהוּ חַטָּאת׃&nbsp; <b>טז,י</b>

וְהַשָּׂעִיר אֲשֶׁר עָלָה עָלָיו הַגּוֹרָל לַעֲזָאזֵל יָעֳמַד־חַי לִפְנֵי

יְהוָה לְכַפֵּר עָלָיו לְשַׁלַּח אֹתוֹ לַעֲזָאזֵל הַמִּדְבָּרָה׃&nbsp; <b>טז,יא</b>

וְהִקְרִיב אַהֲרֹן אֶת־פַּר הַחַטָּאת אֲשֶׁר־לוֹ וְכִפֶּר בַּעֲדוֹ וּבְעַד

בֵּיתוֹ וְשָׁחַט אֶת־פַּר הַחַטָּאת אֲשֶׁר־לוֹ׃&nbsp; <b>טז,יב</b>&nbsp;וְלָקַח

מְלֹא־הַמַּחְתָּה גַּחֲלֵי־אֵשׁ מֵעַל הַמִּזְבֵּחַ מִלִּפְנֵי יְהוָה וּמְלֹא

חָפְנָיו קְטֹרֶת סַמִּים דַּקָּה וְהֵבִיא מִבֵּית לַפָּרֹכֶת׃&nbsp; <b>טז,יג</b>

וְנָתַן אֶת־הַקְּטֹרֶת עַל־הָאֵשׁ לִפְנֵי יְהוָה וְכִסָּה עֲנַן הַקְּטֹרֶת

אֶת־הַכַּפֹּרֶת אֲשֶׁר עַל־הָעֵדוּת וְלֹא יָמוּת׃&nbsp; <b>טז,יד</b>&nbsp;וְלָקַח

מִדַּם הַפָּר וְהִזָּה בְאֶצְבָּעוֹ עַל־פְּנֵי הַכַּפֹּרֶת קֵדְמָה וְלִפְנֵי

הַכַּפֹּרֶת יַזֶּה שֶׁבַע־פְּעָמִים מִן־הַדָּם בְּאֶצְבָּעוֹ׃&nbsp; <b>טז,טו</b>

וְשָׁחַט אֶת־שְׂעִיר הַחַטָּאת אֲשֶׁר לָעָם וְהֵבִיא אֶת־דָּמוֹ אֶל־מִבֵּית לַפָּרֹכֶת

וְעָשָׂה אֶת־דָּמוֹ כַּאֲשֶׁר עָשָׂה לְדַם הַפָּר וְהִזָּה אֹתוֹ

עַל־הַכַּפֹּרֶת וְלִפְנֵי הַכַּפֹּרֶת׃&nbsp; <b>טז,טז</b>&nbsp;וְכִפֶּר

עַל־הַקֹּדֶשׁ מִטֻּמְאֹת בְּנֵי יִשְׂרָאֵל וּמִפִּשְׁעֵיהֶם לְכָל־חַטֹּאתָם

וְכֵן יַעֲשֶׂה לְאֹהֶל מוֹעֵד הַשֹּׁכֵן אִתָּם בְּתוֹךְ טֻמְאֹתָם׃&nbsp; <b>טז,יז</b>

וְכָל־אָדָם לֹא־יִהְיֶה בְּאֹהֶל מוֹעֵד בְּבֹאוֹ לְכַפֵּר בַּקֹּדֶשׁ עַד־צֵאתוֹ

וְכִפֶּר בַּעֲדוֹ וּבְעַד בֵּיתוֹ וּבְעַד כָּל־קְהַל יִשְׂרָאֵל׃&nbsp; <b>טז,יח</b>

וְיָצָא אֶל־הַמִּזְבֵּחַ אֲשֶׁר לִפְנֵי־יְהוָה וְכִפֶּר עָלָיו וְלָקַח מִדַּם

הַפָּר וּמִדַּם הַשָּׂעִיר וְנָתַן עַל־קַרְנוֹת הַמִּזְבֵּחַ סָבִיב׃&nbsp; <b>טז,יט</b>

וְהִזָּה עָלָיו מִן־הַדָּם בְּאֶצְבָּעוֹ שֶׁבַע פְּעָמִים וְטִהֲרוֹ וְקִדְּשׁוֹ

מִטֻּמְאֹת בְּנֵי יִשְׂרָאֵל׃&nbsp; <b>טז,כ</b>&nbsp;וְכִלָּה מִכַּפֵּר

אֶת־הַקֹּדֶשׁ וְאֶת־אֹהֶל מוֹעֵד וְאֶת־הַמִּזְבֵּחַ וְהִקְרִיב אֶת־הַשָּׂעִיר

הֶחָי׃&nbsp; <b>טז,כא</b>&nbsp;וְסָמַךְ אַהֲרֹן אֶת־שְׁתֵּי יָדָו עַל רֹאשׁ

הַשָּׂעִיר הַחַי וְהִתְוַדָּה עָלָיו אֶת־כָּל־עֲו‍ֹנֹת בְּנֵי יִשְׂרָאֵל

וְאֶת־כָּל־פִּשְׁעֵיהֶם לְכָל־חַטֹּאתָם וְנָתַן אֹתָם עַל־רֹאשׁ הַשָּׂעִיר

וְשִׁלַּח בְּיַד־אִישׁ עִתִּי הַמִּדְבָּרָה׃&nbsp; <b>טז,כב</b>&nbsp;וְנָשָׂא

הַשָּׂעִיר עָלָיו אֶת־כָּל־עֲו‍ֹנֹתָם אֶל־אֶרֶץ גְּזֵרָה וְשִׁלַּח

אֶת־הַשָּׂעִיר בַּמִּדְבָּר׃&nbsp; <b>טז,כג</b>&nbsp;וּבָא אַהֲרֹן אֶל־אֹהֶל מוֹעֵד

וּפָשַׁט אֶת־בִּגְדֵי הַבָּד אֲשֶׁר לָבַשׁ בְּבֹאוֹ אֶל־הַקֹּדֶשׁ וְהִנִּיחָם שָׁם׃&nbsp;
<b>טז,כד</b>&nbsp;וְרָחַץ אֶת־בְּשָׂרוֹ בַמַּיִם בְּמָקוֹם קָדוֹשׁ וְלָבַשׁ

אֶת־בְּגָדָיו וְיָצָא וְעָשָׂה אֶת־עֹלָתוֹ וְאֶת־עֹלַת הָעָם וְכִפֶּר בַּעֲדוֹ

וּבְעַד הָעָם׃&nbsp; <b>טז,כה</b>&nbsp;וְאֵת חֵלֶב הַחַטָּאת יַקְטִיר

הַמִּזְבֵּחָה׃&nbsp; <b>טז,כו</b>&nbsp;וְהַמְשַׁלֵּחַ אֶת־הַשָּׂעִיר לַעֲזָאזֵל

יְכַבֵּס בְּגָדָיו וְרָחַץ אֶת־בְּשָׂרוֹ בַּמָּיִם וְאַחֲרֵי־כֵן יָבוֹא

אֶל־הַמַּחֲנֶה׃&nbsp; <b>טז,כז</b>&nbsp;וְאֵת פַּר הַחַטָּאת וְאֵת שְׂעִיר הַחַטָּאת

אֲשֶׁר הוּבָא אֶת־דָּמָם לְכַפֵּר בַּקֹּדֶשׁ יוֹצִיא אֶל־מִחוּץ לַמַּחֲנֶה

וְשָׂרְפוּ בָאֵשׁ אֶת־עֹרֹתָם וְאֶת־בְּשָׂרָם וְאֶת־פִּרְשָׁם׃&nbsp; <b>טז,כח</b>

וְהַשֹּׂרֵף אֹתָם יְכַבֵּס בְּגָדָיו וְרָחַץ אֶת־בְּשָׂרוֹ בַּמָּיִם

וְאַחֲרֵי־כֵן יָבוֹא אֶל־הַמַּחֲנֶה׃&nbsp; <b>טז,כט</b>&nbsp;וְהָיְתָה לָכֶם

לְחֻקַּת עוֹלָם&nbsp; בַּחֹדֶשׁ הַשְּׁבִיעִי בֶּעָשׂוֹר לַחֹדֶשׁ תְּעַנּוּ

אֶת־נַפְשֹׁתֵיכֶם וְכָל־מְלָאכָה לֹא תַעֲשׂוּ הָאֶזְרָח וְהַגֵּר הַגָּר

בְּתוֹכְכֶם׃&nbsp; <b>טז,ל</b>&nbsp;כִּי־בַיּוֹם הַזֶּה יְכַפֵּר עֲלֵיכֶם לְטַהֵר

אֶתְכֶם&nbsp; מִכֹּל חַטֹּאתֵיכֶם לִפְנֵי יְהוָה תִּטְהָרוּ׃&nbsp; <b>טז,לא</b>

שַׁבַּת שַׁבָּתוֹן הִיא לָכֶם וְעִנִּיתֶם אֶת־נַפְשֹׁתֵיכֶם חֻקַּת

עוֹלָם׃&nbsp; <b>טז,לב</b>&nbsp;וְכִפֶּר הַכֹּהֵן אֲשֶׁר־יִמְשַׁח אֹתוֹ וַאֲשֶׁר

יְמַלֵּא אֶת־יָדוֹ לְכַהֵן תַּחַת אָבִיו וְלָבַשׁ אֶת־בִּגְדֵי הַבָּד בִּגְדֵי

הַקֹּדֶשׁ׃&nbsp; <b>טז,לג</b>&nbsp;וְכִפֶּר אֶת־מִקְדַּשׁ הַקֹּדֶשׁ וְאֶת־אֹהֶל

מוֹעֵד וְאֶת־הַמִּזְבֵּחַ יְכַפֵּר וְעַל הַכֹּהֲנִים וְעַל־כָּל־עַם הַקָּהָל

יְכַפֵּר׃&nbsp; <b>טז,לד</b>&nbsp;וְהָיְתָה־זֹּאת לָכֶם לְחֻקַּת עוֹלָם לְכַפֵּר

עַל־בְּנֵי יִשְׂרָאֵל מִכָּל־חַטֹּאתָם אַחַת בַּשָּׁנָה וַיַּעַשׂ כַּאֲשֶׁר

צִוָּה יְהוָה אֶת־מֹשֶׁה׃&nbsp;&nbsp;{פ}</p>
<p><b>יז,א</b>&nbsp;וַיְדַבֵּר יְהוָה אֶל־מֹשֶׁה לֵּאמֹר׃&nbsp; <b>יז,ב</b>&nbsp;דַּבֵּר אֶל־אַהֲרֹן וְאֶל־בָּנָיו

וְאֶל כָּל־בְּנֵי יִשְׂרָאֵל וְאָמַרְתָּ אֲלֵיהֶם&nbsp; זֶה הַדָּבָר

אֲשֶׁר־צִוָּה יְהוָה לֵאמֹר׃&nbsp; <b>יז,ג</b>&nbsp;אִישׁ אִישׁ מִבֵּית יִשְׂרָאֵל

אֲשֶׁר יִשְׁחַט שׁוֹר אוֹ־כֶשֶׂב אוֹ־עֵז בַּמַּחֲנֶה אוֹ אֲשֶׁר יִשְׁחַט מִחוּץ

לַמַּחֲנֶה׃&nbsp; <b>יז,ד</b>&nbsp;וְאֶל־פֶּתַח אֹהֶל מוֹעֵד לֹא הֱבִיאוֹ לְהַקְרִיב

קָרְבָּן לַיהוָה לִפְנֵי מִשְׁכַּן יְהוָה דָּם יֵחָשֵׁב לָאִישׁ הַהוּא דָּם

שָׁפָךְ וְנִכְרַת הָאִישׁ הַהוּא מִקֶּרֶב עַמּוֹ׃&nbsp; <b>יז,ה</b>&nbsp;לְמַעַן

אֲשֶׁר יָבִיאוּ בְּנֵי יִשְׂרָאֵל אֶת־זִבְחֵיהֶם אֲשֶׁר הֵם זֹבְחִים עַל־פְּנֵי

הַשָּׂדֶה וֶהֱבִיאֻם לַיהוָה אֶל־פֶּתַח אֹהֶל מוֹעֵד אֶל־הַכֹּהֵן וְזָבְחוּ

זִבְחֵי שְׁלָמִים לַיהוָה אוֹתָם׃&nbsp; <b>יז,ו</b>&nbsp;וְזָרַק הַכֹּהֵן אֶת־הַדָּם

עַל־מִזְבַּח יְהוָה פֶּתַח אֹהֶל מוֹעֵד וְהִקְטִיר הַחֵלֶב לְרֵיחַ נִיחֹחַ

לַיהוָה׃&nbsp; <b>יז,ז</b>&nbsp;וְלֹא־יִזְבְּחוּ עוֹד אֶת־זִבְחֵיהֶם לַשְּׂעִירִם

אֲשֶׁר הֵם זֹנִים אַחֲרֵיהֶם&nbsp; חֻקַּת עוֹלָם תִּהְיֶה־זֹּאת לָהֶם

לְדֹרֹתָם׃&nbsp; <b>יז,ח</b>&nbsp;וַאֲלֵהֶם תֹּאמַר אִישׁ אִישׁ מִבֵּית יִשְׂרָאֵל

וּמִן־הַגֵּר אֲשֶׁר־יָגוּר בְּתוֹכָם&nbsp; אֲשֶׁר־יַעֲלֶה עֹלָה

אוֹ־זָבַח׃&nbsp; <b>יז,ט</b>&nbsp;וְאֶל־פֶּתַח אֹהֶל מוֹעֵד לֹא יְבִיאֶנּוּ

לַעֲשׂוֹת אֹתוֹ לַיהוָה וְנִכְרַת הָאִישׁ הַהוּא מֵעַמָּיו׃&nbsp; <b>יז,י</b>

וְאִישׁ אִישׁ מִבֵּית יִשְׂרָאֵל וּמִן־הַגֵּר הַגָּר בְּתוֹכָם אֲשֶׁר יֹאכַל

כָּל־דָּם וְנָתַתִּי פָנַי בַּנֶּפֶשׁ הָאֹכֶלֶת אֶת־הַדָּם וְהִכְרַתִּי אֹתָהּ

מִקֶּרֶב עַמָּהּ׃&nbsp; <b>יז,יא</b>&nbsp;כִּי נֶפֶשׁ הַבָּשָׂר בַּדָּם הִוא וַאֲנִי

נְתַתִּיו לָכֶם עַל־הַמִּזְבֵּחַ לְכַפֵּר עַל־נַפְשֹׁתֵיכֶם&nbsp; כִּי־הַדָּם

הוּא בַּנֶּפֶשׁ יְכַפֵּר׃&nbsp; <b>יז,יב</b>&nbsp;עַל־כֵּן אָמַרְתִּי לִבְנֵי

יִשְׂרָאֵל כָּל־נֶפֶשׁ מִכֶּם לֹא־תֹאכַל דָּם וְהַגֵּר הַגָּר בְּתוֹכְכֶם

לֹא־יֹאכַל דָּם׃&nbsp; <b>יז,יג</b>&nbsp;וְאִישׁ אִישׁ מִבְּנֵי יִשְׂרָאֵל

וּמִן־הַגֵּר הַגָּר בְּתוֹכָם אֲשֶׁר יָצוּד צֵיד חַיָּה אוֹ־עוֹף אֲשֶׁר יֵאָכֵל

וְשָׁפַךְ אֶת־דָּמוֹ וְכִסָּהוּ בֶּעָפָר׃&nbsp; <b>יז,יד</b>&nbsp;כִּי־נֶפֶשׁ

כָּל־בָּשָׂר דָּמוֹ בְנַפְשׁוֹ הוּא וָאֹמַר לִבְנֵי יִשְׂרָאֵל דַּם

כָּל־בָּשָׂר לֹא תֹאכֵלוּ&nbsp; כִּי נֶפֶשׁ כָּל־בָּשָׂר דָּמוֹ הִוא

כָּל־אֹכְלָיו יִכָּרֵת׃&nbsp; <b>יז,טו</b>&nbsp;וְכָל־נֶפֶשׁ אֲשֶׁר תֹּאכַל נְבֵלָה

וּטְרֵפָה בָּאֶזְרָח וּבַגֵּר&nbsp; וְכִבֶּס בְּגָדָיו וְרָחַץ בַּמַּיִם

וְטָמֵא עַד־הָעֶרֶב וְטָהֵר׃&nbsp; <b>יז,טז</b>&nbsp;וְאִם לֹא יְכַבֵּס וּבְשָׂרוֹ

לֹא יִרְחָץ וְנָשָׂא עֲו‍ֹנוֹ׃&nbsp;&nbsp;{פ}</p>
<p><b>יח,א</b>&nbsp;וַיְדַבֵּר יְהוָה אֶל־מֹשֶׁה לֵּאמֹר׃&nbsp; <b>יח,ב</b>&nbsp;דַּבֵּר אֶל־בְּנֵי יִשְׂרָאֵל

וְאָמַרְתָּ אֲלֵהֶם&nbsp; אֲנִי יְהוָה אֱלֹהֵיכֶם׃&nbsp; <b>יח,ג</b>

כְּמַעֲשֵׂה אֶרֶץ־מִצְרַיִם אֲשֶׁר יְשַׁבְתֶּם־בָּהּ לֹא תַעֲשׂוּ וּכְמַעֲשֵׂה

אֶרֶץ־כְּנַעַן אֲשֶׁר אֲנִי מֵבִיא אֶתְכֶם שָׁמָּה לֹא תַעֲשׂוּ וּבְחֻקֹּתֵיהֶם

לֹא תֵלֵכוּ׃&nbsp; <b>יח,ד</b>&nbsp;אֶת־מִשְׁפָּטַי תַּעֲשׂוּ וְאֶת־חֻקֹּתַי

תִּשְׁמְרוּ לָלֶכֶת בָּהֶם&nbsp; אֲנִי יְהוָה אֱלֹהֵיכֶם׃&nbsp; <b>יח,ה</b>

וּשְׁמַרְתֶּם אֶת־חֻקֹּתַי וְאֶת־מִשְׁפָּטַי אֲשֶׁר יַעֲשֶׂה אֹתָם הָאָדָם

וָחַי בָּהֶם&nbsp; אֲנִי יְהוָה׃&nbsp;&nbsp;{ס}</p>
<p><b>יח,ו</b>&nbsp;אִישׁ אִישׁ אֶל־כָּל־שְׁאֵר בְּשָׂרוֹ לֹא תִקְרְבוּ לְגַלּוֹת עֶרְוָה&nbsp; אֲנִי

יְהוָה׃&nbsp;&nbsp;{ס}</p>
<p><b>יח,ז</b>&nbsp;עֶרְוַת אָבִיךָ וְעֶרְוַת אִמְּךָ לֹא תְגַלֵּה&nbsp; אִמְּךָ הִוא לֹא תְגַלֶּה עֶרְוָתָהּ׃&nbsp;&nbsp;{ס}</p>
<p><b>יח,ח</b>&nbsp;עֶרְוַת אֵשֶׁת־אָבִיךָ לֹא תְגַלֵּה&nbsp; עֶרְוַת אָבִיךָ הִוא׃&nbsp;&nbsp;{ס}</p>
<p><b>יח,ט</b>&nbsp;עֶרְוַת אֲחוֹתְךָ בַת־אָבִיךָ אוֹ בַת־אִמֶּךָ מוֹלֶדֶת בַּיִת אוֹ מוֹלֶדֶת חוּץ לֹא

תְגַלֶּה עֶרְוָתָן׃&nbsp;&nbsp;{ס}</p>
<p><b>יח,י</b>&nbsp;עֶרְוַת בַּת־בִּנְךָ אוֹ בַת־בִּתְּךָ לֹא תְגַלֶּה עֶרְוָתָן&nbsp; כִּי עֶרְוָתְךָ

הֵנָּה׃&nbsp;&nbsp;{ס}</p>
<p><b>יח,יא</b>&nbsp;עֶרְוַת בַּת־אֵשֶׁת אָבִיךָ מוֹלֶדֶת אָבִיךָ אֲחוֹתְךָ הִוא לֹא תְגַלֶּה

עֶרְוָתָהּ׃&nbsp;&nbsp;{ס}</p>
<p><b>יח,יב</b>&nbsp;עֶרְוַת אֲחוֹת־אָבִיךָ לֹא תְגַלֵּה&nbsp; שְׁאֵר אָבִיךָ הִוא׃&nbsp;&nbsp;{ס}</p>
<p><b>יח,יג</b>&nbsp;עֶרְוַת אֲחוֹת־אִמְּךָ לֹא תְגַלֵּה&nbsp; כִּי־שְׁאֵר אִמְּךָ הִוא׃&nbsp;&nbsp;{ס}</p>
<p><b>יח,יד</b>&nbsp;עֶרְוַת אֲחִי־אָבִיךָ לֹא תְגַלֵּה&nbsp; אֶל־אִשְׁתּוֹ לֹא תִקְרָב דֹּדָתְךָ

הִוא׃&nbsp;&nbsp;{ס}</p>
<p><b>יח,טו</b>&nbsp;עֶרְוַת כַּלָּתְךָ לֹא תְגַלֵּה&nbsp; אֵשֶׁת בִּנְךָ הִוא לֹא תְגַלֶּה

עֶרְוָתָהּ׃&nbsp;&nbsp;{ס}</p>
<p><b>יח,טז</b>&nbsp;עֶרְוַת אֵשֶׁת־אָחִיךָ לֹא תְגַלֵּה&nbsp; עֶרְוַת אָחִיךָ הִוא׃&nbsp;&nbsp;{ס}</p>
<p><b>יח,יז</b>&nbsp;עֶרְוַת אִשָּׁה וּבִתָּהּ לֹא תְגַלֵּה&nbsp; אֶת־בַּת־בְּנָהּ וְאֶת־בַּת־בִּתָּהּ לֹא

תִקַּח לְגַלּוֹת עֶרְוָתָהּ שַׁאֲרָה הֵנָּה זִמָּה הִוא׃&nbsp; <b>יח,יח</b>

וְאִשָּׁה אֶל־אֲחֹתָהּ לֹא תִקָּח&nbsp; לִצְרֹר לְגַלּוֹת עֶרְוָתָהּ עָלֶיהָ

בְּחַיֶּיהָ׃&nbsp; <b>יח,יט</b>&nbsp;וְאֶל־אִשָּׁה בְּנִדַּת טֻמְאָתָהּ לֹא תִקְרַב

לְגַלּוֹת עֶרְוָתָהּ׃&nbsp; <b>יח,כ</b>&nbsp;וְאֶל־אֵשֶׁת עֲמִיתְךָ לֹא־תִתֵּן

שְׁכָבְתְּךָ לְזָרַע&nbsp; לְטָמְאָה־בָהּ׃&nbsp; <b>יח,כא</b>&nbsp;וּמִזַּרְעֲךָ

לֹא־תִתֵּן לְהַעֲבִיר לַמֹּלֶךְ וְלֹא תְחַלֵּל אֶת־שֵׁם אֱלֹהֶיךָ אֲנִי

יְהוָה׃&nbsp; <b>יח,כב</b>&nbsp;וְאֶת־זָכָר לֹא תִשְׁכַּב מִשְׁכְּבֵי אִשָּׁה&nbsp;

תּוֹעֵבָה הִוא׃&nbsp; <b>יח,כג</b>&nbsp;וּבְכָל־בְּהֵמָה לֹא־תִתֵּן שְׁכָבְתְּךָ

לְטָמְאָה־בָהּ וְאִשָּׁה לֹא־תַעֲמֹד לִפְנֵי בְהֵמָה לְרִבְעָהּ תֶּבֶל

הוּא׃&nbsp; <b>יח,כד</b>&nbsp;אַל־תִּטַּמְּאוּ בְּכָל־אֵלֶּה&nbsp; כִּי בְכָל־אֵלֶּה

נִטְמְאוּ הַגּוֹיִם אֲשֶׁר־אֲנִי מְשַׁלֵּחַ מִפְּנֵיכֶם׃&nbsp; <b>יח,כה</b>

וַתִּטְמָא הָאָרֶץ וָאֶפְקֹד עֲו‍ֹנָהּ עָלֶיהָ וַתָּקִא הָאָרֶץ

אֶת־יֹשְׁבֶיהָ׃&nbsp; <b>יח,כו</b>&nbsp;וּשְׁמַרְתֶּם אַתֶּם אֶת־חֻקֹּתַי

וְאֶת־מִשְׁפָּטַי וְלֹא תַעֲשׂוּ מִכֹּל הַתּוֹעֵבֹת הָאֵלֶּה&nbsp; הָאֶזְרָח

וְהַגֵּר הַגָּר בְּתוֹכְכֶם׃&nbsp; <b>יח,כז</b>&nbsp;כִּי אֶת־כָּל־הַתּוֹעֵבֹת הָאֵל

עָשׂוּ אַנְשֵׁי־הָאָרֶץ אֲשֶׁר לִפְנֵיכֶם וַתִּטְמָא הָאָרֶץ׃&nbsp; <b>יח,כח</b>

וְלֹא־תָקִיא הָאָרֶץ אֶתְכֶם בְּטַמַּאֲכֶם אֹתָהּ כַּאֲשֶׁר קָאָה אֶת־הַגּוֹי

אֲשֶׁר לִפְנֵיכֶם׃&nbsp; <b>יח,כט</b>&nbsp;כִּי כָּל־אֲשֶׁר יַעֲשֶׂה מִכֹּל

הַתּוֹעֵבֹת הָאֵלֶּה וְנִכְרְתוּ הַנְּפָשׁוֹת הָעֹשֹׂת מִקֶּרֶב עַמָּם׃&nbsp; <b>יח,ל</b>

וּשְׁמַרְתֶּם אֶת־מִשְׁמַרְתִּי לְבִלְתִּי עֲשׂוֹת מֵחֻקּוֹת הַתּוֹעֵבֹת אֲשֶׁר

נַעֲשׂוּ לִפְנֵיכֶם וְלֹא תִטַּמְּאוּ בָּהֶם&nbsp; אֲנִי יְהוָה

אֱלֹהֵיכֶם׃&nbsp;&nbsp;{פ}</p>
<p><b>יט,א</b>&nbsp;וַיְדַבֵּר יְהוָה אֶל־מֹשֶׁה לֵּאמֹר׃&nbsp; <b>יט,ב</b>&nbsp;דַּבֵּר אֶל־כָּל־עֲדַת

בְּנֵי־יִשְׂרָאֵל וְאָמַרְתָּ אֲלֵהֶם קְדֹשִׁים תִּהְיוּ&nbsp; כִּי קָדוֹשׁ

אֲנִי יְהוָה אֱלֹהֵיכֶם׃&nbsp; <b>יט,ג</b>&nbsp;אִישׁ אִמּוֹ וְאָבִיו תִּירָאוּ

וְאֶת־שַׁבְּתֹתַי תִּשְׁמֹרוּ&nbsp; אֲנִי יְהוָה אֱלֹהֵיכֶם׃&nbsp; <b>יט,ד</b>

אַל־תִּפְנוּ אֶל־הָאֱלִילִם וֵאלֹהֵי מַסֵּכָה לֹא תַעֲשׂוּ לָכֶם&nbsp; אֲנִי

יְהוָה אֱלֹהֵיכֶם׃&nbsp; <b>יט,ה</b>&nbsp;וְכִי תִזְבְּחוּ זֶבַח שְׁלָמִים לַיהוָה

לִרְצֹנְכֶם תִּזְבָּחֻהוּ׃&nbsp; <b>יט,ו</b>&nbsp;בְּיוֹם זִבְחֲכֶם יֵאָכֵל

וּמִמָּחֳרָת וְהַנּוֹתָר עַד־יוֹם הַשְּׁלִישִׁי בָּאֵשׁ יִשָּׂרֵף׃&nbsp; <b>יט,ז</b>

וְאִם הֵאָכֹל יֵאָכֵל בַּיּוֹם הַשְּׁלִישִׁי פִּגּוּל הוּא לֹא יֵרָצֶה׃&nbsp; <b>יט,ח</b>

וְאֹכְלָיו עֲו‍ֹנוֹ יִשָּׂא כִּי־אֶת־קֹדֶשׁ יְהוָה חִלֵּל וְנִכְרְתָה הַנֶּפֶשׁ

הַהִוא מֵעַמֶּיהָ׃&nbsp; <b>יט,ט</b>&nbsp;וּבְקֻצְרְכֶם אֶת־קְצִיר אַרְצְכֶם לֹא

תְכַלֶּה פְּאַת שָׂדְךָ לִקְצֹר וְלֶקֶט קְצִירְךָ לֹא תְלַקֵּט׃&nbsp; <b>יט,י</b>

וְכַרְמְךָ לֹא תְעוֹלֵל וּפֶרֶט כַּרְמְךָ לֹא תְלַקֵּט&nbsp; לֶעָנִי וְלַגֵּר

תַּעֲזֹב אֹתָם אֲנִי יְהוָה אֱלֹהֵיכֶם׃&nbsp; <b>יט,יא</b>&nbsp;לֹא תִּגְנֹבוּ

וְלֹא־תְכַחֲשׁוּ וְלֹא־תְשַׁקְּרוּ אִישׁ בַּעֲמִיתוֹ׃&nbsp; <b>יט,יב</b>

וְלֹא־תִשָּׁבְעוּ בִשְׁמִי לַשָּׁקֶר&nbsp; וְחִלַּלְתָּ אֶת־שֵׁם אֱלֹהֶיךָ

אֲנִי יְהוָה׃&nbsp; <b>יט,יג</b>&nbsp;לֹא־תַעֲשֹׁק אֶת־רֵעֲךָ וְלֹא תִגְזֹל

לֹא־תָלִין פְּעֻלַּת שָׂכִיר אִתְּךָ עַד־בֹּקֶר׃&nbsp; <b>יט,יד</b>

לֹא־תְקַלֵּל חֵרֵשׁ וְלִפְנֵי עִוֵּר לֹא תִתֵּן מִכְשֹׁל וְיָרֵאתָ מֵּאֱלֹהֶיךָ

אֲנִי יְהוָה׃&nbsp; <b>יט,טו</b>&nbsp;לֹא־תַעֲשׂוּ עָוֶל בַּמִּשְׁפָּט לֹא־תִשָּׂא

פְנֵי־דָל וְלֹא תֶהְדַּר פְּנֵי גָדוֹל&nbsp; בְּצֶדֶק תִּשְׁפֹּט

עֲמִיתֶךָ׃&nbsp; <b>יט,טז</b>&nbsp;לֹא־תֵלֵךְ רָכִיל בְּעַמֶּיךָ לֹא תַעֲמֹד

עַל־דַּם רֵעֶךָ&nbsp; אֲנִי יְהוָה׃&nbsp; <b>יט,יז</b>&nbsp;לֹא־תִשְׂנָא אֶת־אָחִיךָ

בִּלְבָבֶךָ הוֹכֵחַ תּוֹכִיחַ אֶת־עֲמִיתֶךָ וְלֹא־תִשָּׂא עָלָיו חֵטְא׃&nbsp; <b>יט,יח</b>

לֹא־תִקֹּם וְלֹא־תִטֹּר אֶת־בְּנֵי עַמֶּךָ וְאָהַבְתָּ לְרֵעֲךָ כָּמוֹךָ&nbsp;

אֲנִי יְהוָה׃&nbsp; <b>יט,יט</b>&nbsp;אֶת־חֻקֹּתַי תִּשְׁמֹרוּ בְּהֶמְתְּךָ

לֹא־תַרְבִּיעַ כִּלְאַיִם שָׂדְךָ לֹא־תִזְרַע כִּלְאָיִם וּבֶגֶד כִּלְאַיִם

שַׁעַטְנֵז לֹא יַעֲלֶה עָלֶיךָ׃&nbsp; <b>יט,כ</b>&nbsp;וְאִישׁ כִּי־יִשְׁכַּב

אֶת־אִשָּׁה שִׁכְבַת־זֶרַע וְהִוא שִׁפְחָה נֶחֱרֶפֶת לְאִישׁ וְהָפְדֵּה לֹא

נִפְדָּתָה אוֹ חֻפְשָׁה לֹא נִתַּן־לָהּ בִּקֹּרֶת תִּהְיֶה לֹא יוּמְתוּ

כִּי־לֹא חֻפָּשָׁה׃&nbsp; <b>יט,כא</b>&nbsp;וְהֵבִיא אֶת־אֲשָׁמוֹ לַיהוָה אֶל־פֶּתַח

אֹהֶל מוֹעֵד אֵיל אָשָׁם׃&nbsp; <b>יט,כב</b>&nbsp;וְכִפֶּר עָלָיו הַכֹּהֵן בְּאֵיל

הָאָשָׁם לִפְנֵי יְהוָה עַל־חַטָּאתוֹ אֲשֶׁר חָטָא וְנִסְלַח לוֹ מֵחַטָּאתוֹ

אֲשֶׁר חָטָא׃&nbsp;&nbsp;{פ}</p>
<p><b>יט,כג</b> וְכִי־תָבֹאוּ אֶל־הָאָרֶץ וּנְטַעְתֶּם כָּל־עֵץ מַאֲכָל וַעֲרַלְתֶּם עָרְלָתוֹ

אֶת־פִּרְיוֹ שָׁלֹשׁ שָׁנִים יִהְיֶה לָכֶם עֲרֵלִים לֹא יֵאָכֵל׃&nbsp; <b>יט,כד</b>

וּבַשָּׁנָה הָרְבִיעִת יִהְיֶה כָּל־פִּרְיוֹ קֹדֶשׁ הִלּוּלִים לַיהוָה׃&nbsp; <b>יט,כה</b>

וּבַשָּׁנָה הַחֲמִישִׁת תֹּאכְלוּ אֶת־פִּרְיוֹ לְהוֹסִיף לָכֶם

תְּבוּאָתוֹ&nbsp; אֲנִי יְהוָה אֱלֹהֵיכֶם׃&nbsp; <b>יט,כו</b>&nbsp;לֹא תֹאכְלוּ

עַל־הַדָּם לֹא תְנַחֲשׁוּ וְלֹא תְעוֹנֵנוּ׃&nbsp; <b>יט,כז</b>&nbsp;לֹא תַקִּפוּ

פְּאַת רֹאשְׁכֶם וְלֹא תַשְׁחִית אֵת פְּאַת זְקָנֶךָ׃&nbsp; <b>יט,כח</b>

וְשֶׂרֶט לָנֶפֶשׁ לֹא תִתְּנוּ בִּבְשַׂרְכֶם וּכְתֹבֶת קַעֲקַע לֹא תִתְּנוּ

בָּכֶם&nbsp; אֲנִי יְהוָה׃&nbsp; <b>יט,כט</b>&nbsp;אַל־תְּחַלֵּל אֶת־בִּתְּךָ

לְהַזְנוֹתָהּ וְלֹא־תִזְנֶה הָאָרֶץ וּמָלְאָה הָאָרֶץ זִמָּה׃&nbsp; <b>יט,ל</b>

אֶת־שַׁבְּתֹתַי תִּשְׁמֹרוּ וּמִקְדָּשִׁי תִּירָאוּ&nbsp; אֲנִי יְהוָה׃&nbsp; <b>יט,לא</b>

אַל־תִּפְנוּ אֶל־הָאֹבֹת וְאֶל־הַיִּדְּעֹנִים אַל־תְּבַקְשׁוּ לְטָמְאָה

בָהֶם&nbsp; אֲנִי יְהוָה אֱלֹהֵיכֶם׃&nbsp; <b>יט,לב</b>&nbsp;מִפְּנֵי שֵׂיבָה

תָּקוּם וְהָדַרְתָּ פְּנֵי זָקֵן וְיָרֵאתָ מֵּאֱלֹהֶיךָ אֲנִי יְהוָה׃&nbsp;&nbsp;{ס}</p>
<p><b>יט,לג</b>&nbsp;וְכִי־יָגוּר אִתְּךָ גֵּר בְּאַרְצְכֶם לֹא תוֹנוּ אֹתוֹ׃&nbsp; <b>יט,לד</b>&nbsp;כְּאֶזְרָח

מִכֶּם יִהְיֶה לָכֶם הַגֵּר הַגָּר אִתְּכֶם וְאָהַבְתָּ לוֹ כָּמוֹךָ

כִּי־גֵרִים הֱיִיתֶם בְּאֶרֶץ מִצְרָיִם&nbsp; אֲנִי יְהוָה אֱלֹהֵיכֶם׃&nbsp; <b>יט,לה</b>

לֹא־תַעֲשׂוּ עָוֶל בַּמִּשְׁפָּט בַּמִּדָּה בַּמִּשְׁקָל וּבַמְּשׂוּרָה׃&nbsp; <b>יט,לו</b>

מֹאזְנֵי צֶדֶק אַבְנֵי־צֶדֶק אֵיפַת צֶדֶק וְהִין צֶדֶק יִהְיֶה לָכֶם&nbsp;

אֲנִי יְהוָה אֱלֹהֵיכֶם אֲשֶׁר־הוֹצֵאתִי אֶתְכֶם מֵאֶרֶץ מִצְרָיִם׃&nbsp; <b>יט,לז</b>

וּשְׁמַרְתֶּם אֶת־כָּל־חֻקֹּתַי וְאֶת־כָּל־מִשְׁפָּטַי וַעֲשִׂיתֶם אֹתָם&nbsp;

אֲנִי יְהוָה׃&nbsp;&nbsp;{פ}</p>
<p><b>כ,א</b>&nbsp;וַיְדַבֵּר יְהוָה אֶל־מֹשֶׁה לֵּאמֹר׃&nbsp; <b>כ,ב</b>&nbsp;וְאֶל־בְּנֵי יִשְׂרָאֵל תֹּאמַר

אִישׁ אִישׁ מִבְּנֵי יִשְׂרָאֵל וּמִן־הַגֵּר הַגָּר בְּיִשְׂרָאֵל אֲשֶׁר יִתֵּן

מִזַּרְעוֹ לַמֹּלֶךְ מוֹת יוּמָת עַם הָאָרֶץ יִרְגְּמֻהוּ בָאָבֶן׃&nbsp; <b>כ,ג</b>

וַאֲנִי אֶתֵּן אֶת־פָּנַי בָּאִישׁ הַהוּא וְהִכְרַתִּי אֹתוֹ מִקֶּרֶב

עַמּוֹ&nbsp; כִּי מִזַּרְעוֹ נָתַן לַמֹּלֶךְ לְמַעַן טַמֵּא אֶת־מִקְדָּשִׁי

וּלְחַלֵּל אֶת־שֵׁם קָדְשִׁי׃&nbsp; <b>כ,ד</b>&nbsp;וְאִם הַעְלֵם יַעְלִימוּ עַם

הָאָרֶץ אֶת־עֵינֵיהֶם מִן־הָאִישׁ הַהוּא בְּתִתּוֹ מִזַּרְעוֹ לַמֹּלֶךְ

לְבִלְתִּי הָמִית אֹתוֹ׃&nbsp; <b>כ,ה</b>&nbsp;וְשַׂמְתִּי אֲנִי אֶת־פָּנַי בָּאִישׁ

הַהוּא וּבְמִשְׁפַּחְתּוֹ וְהִכְרַתִּי אֹתוֹ וְאֵת כָּל־הַזֹּנִים אַחֲרָיו

לִזְנוֹת אַחֲרֵי הַמֹּלֶךְ מִקֶּרֶב עַמָּם׃&nbsp; <b>כ,ו</b>&nbsp;וְהַנֶּפֶשׁ אֲשֶׁר

תִּפְנֶה אֶל־הָאֹבֹת וְאֶל־הַיִּדְּעֹנִים לִזְנֹת אַחֲרֵיהֶם וְנָתַתִּי

אֶת־פָּנַי בַּנֶּפֶשׁ הַהִוא וְהִכְרַתִּי אֹתוֹ מִקֶּרֶב עַמּוֹ׃&nbsp; <b>כ,ז</b>

וְהִתְקַדִּשְׁתֶּם וִהְיִיתֶם קְדֹשִׁים&nbsp; כִּי אֲנִי יְהוָה

אֱלֹהֵיכֶם׃&nbsp; <b>כ,ח</b>&nbsp;וּשְׁמַרְתֶּם אֶת־חֻקֹּתַי וַעֲשִׂיתֶם אֹתָם&nbsp;

אֲנִי יְהוָה מְקַדִּשְׁכֶם׃&nbsp; <b>כ,ט</b>&nbsp;כִּי־אִישׁ אִישׁ אֲשֶׁר יְקַלֵּל

אֶת־אָבִיו וְאֶת־אִמּוֹ מוֹת יוּמָת&nbsp; אָבִיו וְאִמּוֹ קִלֵּל דָּמָיו

בּוֹ׃&nbsp; <b>כ,י</b>&nbsp;וְאִישׁ אֲשֶׁר יִנְאַף אֶת־אֵשֶׁת אִישׁ אֲשֶׁר יִנְאַף

אֶת־אֵשֶׁת רֵעֵהוּ מוֹת־יוּמַת הַנֹּאֵף וְהַנֹּאָפֶת׃&nbsp; <b>כ,יא</b>&nbsp;וְאִישׁ

אֲשֶׁר יִשְׁכַּב אֶת־אֵשֶׁת אָבִיו עֶרְוַת אָבִיו גִּלָּה מוֹת־יוּמְתוּ

שְׁנֵיהֶם דְּמֵיהֶם בָּם׃&nbsp; <b>כ,יב</b>&nbsp;וְאִישׁ אֲשֶׁר יִשְׁכַּב

אֶת־כַּלָּתוֹ מוֹת יוּמְתוּ שְׁנֵיהֶם&nbsp; תֶּבֶל עָשׂוּ דְּמֵיהֶם בָּם׃&nbsp;
<b>כ,יג</b>&nbsp;וְאִישׁ אֲשֶׁר יִשְׁכַּב אֶת־זָכָר מִשְׁכְּבֵי אִשָּׁה תּוֹעֵבָה

עָשׂוּ שְׁנֵיהֶם מוֹת יוּמָתוּ דְּמֵיהֶם בָּם׃&nbsp; <b>כ,יד</b>&nbsp;וְאִישׁ אֲשֶׁר

יִקַּח אֶת־אִשָּׁה וְאֶת־אִמָּהּ זִמָּה הִוא בָּאֵשׁ יִשְׂרְפוּ אֹתוֹ וְאֶתְהֶן

וְלֹא־תִהְיֶה זִמָּה בְּתוֹכְכֶם׃&nbsp; <b>כ,טו</b>&nbsp;וְאִישׁ אֲשֶׁר יִתֵּן

שְׁכָבְתּוֹ בִּבְהֵמָה מוֹת יוּמָת וְאֶת־הַבְּהֵמָה תַּהֲרֹגוּ׃&nbsp; <b>כ,טז</b>

וְאִשָּׁה אֲשֶׁר תִּקְרַב אֶל־כָּל־בְּהֵמָה לְרִבְעָה אֹתָהּ וְהָרַגְתָּ

אֶת־הָאִשָּׁה וְאֶת־הַבְּהֵמָה מוֹת יוּמָתוּ דְּמֵיהֶם בָּם׃&nbsp; <b>כ,יז</b>

וְאִישׁ אֲשֶׁר־יִקַּח אֶת־אֲחֹתוֹ בַּת־אָבִיו אוֹ בַת־אִמּוֹ וְרָאָה

אֶת־עֶרְוָתָהּ וְהִיא־תִרְאֶה אֶת־עֶרְוָתוֹ חֶסֶד הוּא וְנִכְרְתוּ לְעֵינֵי

בְּנֵי עַמָּם עֶרְוַת אֲחֹתוֹ גִּלָּה עֲו‍ֹנוֹ יִשָּׂא׃&nbsp; <b>כ,יח</b>

וְאִישׁ אֲשֶׁר־יִשְׁכַּב אֶת־אִשָּׁה דָּוָה וְגִלָּה אֶת־עֶרְוָתָהּ

אֶת־מְקֹרָהּ הֶעֱרָה וְהִוא גִּלְּתָה אֶת־מְקוֹר דָּמֶיהָ וְנִכְרְתוּ שְׁנֵיהֶם

מִקֶּרֶב עַמָּם׃&nbsp; <b>כ,יט</b>&nbsp;וְעֶרְוַת אֲחוֹת אִמְּךָ וַאֲחוֹת אָבִיךָ

לֹא תְגַלֵּה&nbsp; כִּי אֶת־שְׁאֵרוֹ הֶעֱרָה עֲו‍ֹנָם יִשָּׂאוּ׃&nbsp; <b>כ,כ</b>

וְאִישׁ אֲשֶׁר יִשְׁכַּב אֶת־דֹּדָתוֹ עֶרְוַת דֹּדוֹ גִּלָּה חֶטְאָם יִשָּׂאוּ

עֲרִירִים יָמֻתוּ׃&nbsp; <b>כ,כא</b>&nbsp;וְאִישׁ אֲשֶׁר יִקַּח אֶת־אֵשֶׁת אָחִיו

נִדָּה הִוא עֶרְוַת אָחִיו גִּלָּה עֲרִירִים יִהְיוּ׃&nbsp; <b>כ,כב</b>&nbsp;וּשְׁמַרְתֶּם

אֶת־כָּל־חֻקֹּתַי וְאֶת־כָּל־מִשְׁפָּטַי וַעֲשִׂיתֶם אֹתָם וְלֹא־תָקִיא אֶתְכֶם

הָאָרֶץ אֲשֶׁר אֲנִי מֵבִיא אֶתְכֶם שָׁמָּה לָשֶׁבֶת בָּהּ׃&nbsp; <b>כ,כג</b>

וְלֹא תֵלְכוּ בְּחֻקֹּת הַגּוֹי אֲשֶׁר־אֲנִי מְשַׁלֵּחַ מִפְּנֵיכֶם&nbsp; כִּי

אֶת־כָּל־אֵלֶּה עָשׂוּ וָאָקֻץ בָּם׃&nbsp; <b>כ,כד</b>&nbsp;וָאֹמַר לָכֶם אַתֶּם

תִּירְשׁוּ אֶת־אַדְמָתָם וַאֲנִי אֶתְּנֶנָּה לָכֶם לָרֶשֶׁת אֹתָהּ אֶרֶץ זָבַת

חָלָב וּדְבָשׁ&nbsp; אֲנִי יְהוָה אֱלֹהֵיכֶם אֲשֶׁר־הִבְדַּלְתִּי אֶתְכֶם

מִן־הָעַמִּים׃&nbsp; <b>כ,כה</b>&nbsp;וְהִבְדַּלְתֶּם בֵּין־הַבְּהֵמָה הַטְּהֹרָה

לַטְּמֵאָה וּבֵין־הָעוֹף הַטָּמֵא לַטָּהֹר וְלֹא־תְשַׁקְּצוּ אֶת־נַפְשֹׁתֵיכֶם

בַּבְּהֵמָה וּבָעוֹף וּבְכֹל אֲשֶׁר תִּרְמֹשׂ הָאֲדָמָה אֲשֶׁר־הִבְדַּלְתִּי

לָכֶם לְטַמֵּא׃&nbsp; <b>כ,כו</b>&nbsp;וִהְיִיתֶם לִי קְדֹשִׁים כִּי קָדוֹשׁ אֲנִי

יְהוָה וָאַבְדִּל אֶתְכֶם מִן־הָעַמִּים לִהְיוֹת לִי׃&nbsp; <b>כ,כז</b>&nbsp;וְאִישׁ

אוֹ־אִשָּׁה כִּי־יִהְיֶה בָהֶם אוֹב אוֹ יִדְּעֹנִי מוֹת יוּמָתוּ בָּאֶבֶן

יִרְגְּמוּ אֹתָם דְּמֵיהֶם בָּם׃&nbsp;&nbsp;{פ}</p>
<p><b>כא,א</b>&nbsp;וַיֹּאמֶר יְהוָה אֶל־מֹשֶׁה אֱמֹר אֶל־הַכֹּהֲנִים בְּנֵי אַהֲרֹן וְאָמַרְתָּ אֲלֵהֶם

לְנֶפֶשׁ לֹא־יִטַּמָּא בְּעַמָּיו׃&nbsp; <b>כא,ב</b>&nbsp;כִּי אִם־לִשְׁאֵרוֹ

הַקָּרֹב אֵלָיו&nbsp; לְאִמּוֹ וּלְאָבִיו וְלִבְנוֹ וּלְבִתּוֹ

וּלְאָחִיו׃&nbsp; <b>כא,ג</b>&nbsp;וְלַאֲחֹתוֹ הַבְּתוּלָה הַקְּרוֹבָה אֵלָיו אֲשֶׁר

לֹא־הָיְתָה לְאִישׁ לָהּ יִטַּמָּא׃&nbsp; <b>כא,ד</b>&nbsp;לֹא יִטַּמָּא בַּעַל

בְּעַמָּיו לְהֵחַלּוֹ׃&nbsp; <b>כא,ה</b>&nbsp;לֹא־יקרחה (יִקְרְחוּ) קָרְחָה

בְּרֹאשָׁם וּפְאַת זְקָנָם לֹא יְגַלֵּחוּ וּבִבְשָׂרָם לֹא יִשְׂרְטוּ

שָׂרָטֶת׃&nbsp; <b>כא,ו</b>&nbsp;קְדֹשִׁים יִהְיוּ לֵאלֹהֵיהֶם וְלֹא יְחַלְּלוּ שֵׁם

אֱלֹהֵיהֶם&nbsp; כִּי אֶת־אִשֵּׁי יְהוָה לֶחֶם אֱלֹהֵיהֶם הֵם מַקְרִיבִם

וְהָיוּ קֹדֶשׁ׃&nbsp; <b>כא,ז</b>&nbsp;אִשָּׁה זֹנָה וַחֲלָלָה לֹא יִקָּחוּ

וְאִשָּׁה גְּרוּשָׁה מֵאִישָׁהּ לֹא יִקָּחוּ&nbsp; כִּי־קָדֹשׁ הוּא

לֵאלֹהָיו׃&nbsp; <b>כא,ח</b>&nbsp;וְקִדַּשְׁתּוֹ כִּי־אֶת־לֶחֶם אֱלֹהֶיךָ הוּא

מַקְרִיב קָדֹשׁ יִהְיֶה־לָּךְ כִּי קָדוֹשׁ אֲנִי יְהוָה מְקַדִּשְׁכֶם׃&nbsp; <b>כא,ט</b>

וּבַת אִישׁ כֹּהֵן כִּי תֵחֵל לִזְנוֹת אֶת־אָבִיהָ הִיא מְחַלֶּלֶת בָּאֵשׁ

תִּשָּׂרֵף׃&nbsp;&nbsp;{ס}</p>
<p><b>כא,י</b>&nbsp;וְהַכֹּהֵן הַגָּדוֹל מֵאֶחָיו אֲשֶׁר־יוּצַק עַל־רֹאשׁוֹ שֶׁמֶן הַמִּשְׁחָה וּמִלֵּא

אֶת־יָדוֹ לִלְבֹּשׁ אֶת־הַבְּגָדִים אֶת־רֹאשׁוֹ לֹא יִפְרָע וּבְגָדָיו לֹא

יִפְרֹם׃&nbsp; <b>כא,יא</b>&nbsp;וְעַל כָּל־נַפְשֹׁת מֵת לֹא יָבֹא&nbsp; לְאָבִיו

וּלְאִמּוֹ לֹא יִטַּמָּא׃&nbsp; <b>כא,יב</b>&nbsp;וּמִן־הַמִּקְדָּשׁ לֹא יֵצֵא וְלֹא

יְחַלֵּל אֵת מִקְדַּשׁ אֱלֹהָיו&nbsp; כִּי נֵזֶר שֶׁמֶן מִשְׁחַת אֱלֹהָיו

עָלָיו אֲנִי יְהוָה׃&nbsp; <b>כא,יג</b>&nbsp;וְהוּא אִשָּׁה בִבְתוּלֶיהָ

יִקָּח׃&nbsp; <b>כא,יד</b>&nbsp;אַלְמָנָה וּגְרוּשָׁה וַחֲלָלָה זֹנָה אֶת־אֵלֶּה לֹא

יִקָּח&nbsp; כִּי אִם־בְּתוּלָה מֵעַמָּיו יִקַּח אִשָּׁה׃&nbsp; <b>כא,טו</b>

וְלֹא־יְחַלֵּל זַרְעוֹ בְּעַמָּיו&nbsp; כִּי אֲנִי יְהוָה מְקַדְּשׁוֹ׃&nbsp;&nbsp;{ס}</p>
<p><b>כא,טז</b>&nbsp;וַיְדַבֵּר יְהוָה אֶל־מֹשֶׁה לֵּאמֹר׃&nbsp; <b>כא,יז</b>&nbsp;דַּבֵּר אֶל־אַהֲרֹן לֵאמֹר&nbsp;

אִישׁ מִזַּרְעֲךָ לְדֹרֹתָם אֲשֶׁר יִהְיֶה בוֹ מוּם לֹא יִקְרַב לְהַקְרִיב

לֶחֶם אֱלֹהָיו׃&nbsp; <b>כא,יח</b>&nbsp;כִּי כָל־אִישׁ אֲשֶׁר־בּוֹ מוּם לֹא

יִקְרָב&nbsp; אִישׁ עִוֵּר אוֹ פִסֵּחַ אוֹ חָרֻם אוֹ שָׂרוּעַ׃&nbsp; <b>כא,יט</b>

אוֹ אִישׁ אֲשֶׁר־יִהְיֶה בוֹ שֶׁבֶר רָגֶל אוֹ שֶׁבֶר יָד׃&nbsp; <b>כא,כ</b>

אוֹ־גִבֵּן אוֹ־דַק אוֹ תְּבַלֻּל בְּעֵינוֹ אוֹ גָרָב אוֹ יַלֶּפֶת אוֹ מְרוֹחַ

אָשֶׁךְ׃&nbsp; <b>כא,כא</b>&nbsp;כָּל־אִישׁ אֲשֶׁר־בּוֹ מוּם מִזֶּרַע אַהֲרֹן

הַכֹּהֵן לֹא יִגַּשׁ לְהַקְרִיב אֶת־אִשֵּׁי יְהוָה&nbsp; מוּם בּוֹ אֵת לֶחֶם

אֱלֹהָיו לֹא יִגַּשׁ לְהַקְרִיב׃&nbsp; <b>כא,כב</b>&nbsp;לֶחֶם אֱלֹהָיו מִקָּדְשֵׁי

הַקֳּדָשִׁים וּמִן־הַקֳּדָשִׁים יֹאכֵל׃&nbsp; <b>כא,כג</b>&nbsp;אַךְ אֶל־הַפָּרֹכֶת

לֹא יָבֹא וְאֶל־הַמִּזְבֵּחַ לֹא יִגַּשׁ כִּי־מוּם בּוֹ וְלֹא יְחַלֵּל

אֶת־מִקְדָּשַׁי כִּי אֲנִי יְהוָה מְקַדְּשָׁם׃&nbsp; <b>כא,כד</b>&nbsp;וַיְדַבֵּר

מֹשֶׁה אֶל־אַהֲרֹן וְאֶל־בָּנָיו וְאֶל־כָּל־בְּנֵי יִשְׂרָאֵל׃&nbsp;&nbsp;{פ}</p>
<p><b>כב,א</b>&nbsp;וַיְדַבֵּר יְהוָה אֶל־מֹשֶׁה לֵּאמֹר׃&nbsp; <b>כב,ב</b>&nbsp;דַּבֵּר אֶל־אַהֲרֹן וְאֶל־בָּנָיו

וְיִנָּזְרוּ מִקָּדְשֵׁי בְנֵי־יִשְׂרָאֵל וְלֹא יְחַלְּלוּ אֶת־שֵׁם קָדְשִׁי

אֲשֶׁר הֵם מַקְדִּשִׁים לִי אֲנִי יְהוָה׃&nbsp; <b>כב,ג</b>&nbsp;אֱמֹר אֲלֵהֶם

לְדֹרֹתֵיכֶם כָּל־אִישׁ אֲשֶׁר־יִקְרַב מִכָּל־זַרְעֲכֶם אֶל־הַקֳּדָשִׁים אֲשֶׁר

יַקְדִּישׁוּ בְנֵי־יִשְׂרָאֵל לַיהוָה וְטֻמְאָתוֹ עָלָיו&nbsp; וְנִכְרְתָה

הַנֶּפֶשׁ הַהִוא מִלְּפָנַי אֲנִי יְהוָה׃&nbsp; <b>כב,ד</b>&nbsp;אִישׁ אִישׁ

מִזֶּרַע אַהֲרֹן וְהוּא צָרוּעַ אוֹ זָב בַּקֳּדָשִׁים לֹא יֹאכַל עַד אֲשֶׁר

יִטְהָר וְהַנֹּגֵעַ בְּכָל־טְמֵא־נֶפֶשׁ אוֹ אִישׁ אֲשֶׁר־תֵּצֵא מִמֶּנּוּ

שִׁכְבַת־זָרַע׃&nbsp; <b>כב,ה</b>&nbsp;אוֹ־אִישׁ אֲשֶׁר יִגַּע בְּכָל־שֶׁרֶץ אֲשֶׁר

יִטְמָא־לוֹ אוֹ בְאָדָם אֲשֶׁר יִטְמָא־לוֹ לְכֹל טֻמְאָתוֹ׃&nbsp; <b>כב,ו</b>

נֶפֶשׁ אֲשֶׁר תִּגַּע־בּוֹ וְטָמְאָה עַד־הָעָרֶב וְלֹא יֹאכַל מִן־הַקֳּדָשִׁים

כִּי אִם־רָחַץ בְּשָׂרוֹ בַּמָּיִם׃&nbsp; <b>כב,ז</b>&nbsp;וּבָא הַשֶּׁמֶשׁ וְטָהֵר

וְאַחַר יֹאכַל מִן־הַקֳּדָשִׁים כִּי לַחְמוֹ הוּא׃&nbsp; <b>כב,ח</b>&nbsp;נְבֵלָה

וּטְרֵפָה לֹא יֹאכַל לְטָמְאָה־בָהּ&nbsp; אֲנִי יְהוָה׃&nbsp; <b>כב,ט</b>

וְשָׁמְרוּ אֶת־מִשְׁמַרְתִּי וְלֹא־יִשְׂאוּ עָלָיו חֵטְא וּמֵתוּ בוֹ כִּי

יְחַלְּלֻהוּ&nbsp; אֲנִי יְהוָה מְקַדְּשָׁם׃&nbsp; <b>כב,י</b>&nbsp;וְכָל־זָר

לֹא־יֹאכַל קֹדֶשׁ תּוֹשַׁב כֹּהֵן וְשָׂכִיר לֹא־יֹאכַל קֹדֶשׁ׃&nbsp; <b>כב,יא</b>

וְכֹהֵן כִּי־יִקְנֶה נֶפֶשׁ קִנְיַן כַּסְפּוֹ הוּא יֹאכַל בּוֹ וִילִיד בֵּיתוֹ

הֵם יֹאכְלוּ בְלַחְמוֹ׃&nbsp; <b>כב,יב</b>&nbsp;וּבַת־כֹּהֵן כִּי תִהְיֶה לְאִישׁ

זָר&nbsp; הִוא בִּתְרוּמַת הַקֳּדָשִׁים לֹא תֹאכֵל׃&nbsp; <b>כב,יג</b>

וּבַת־כֹּהֵן כִּי תִהְיֶה אַלְמָנָה וּגְרוּשָׁה וְזֶרַע אֵין לָהּ וְשָׁבָה

אֶל־בֵּית אָבִיהָ כִּנְעוּרֶיהָ מִלֶּחֶם אָבִיהָ תֹּאכֵל וְכָל־זָר לֹא־יֹאכַל

בּוֹ׃&nbsp; <b>כב,יד</b>&nbsp;וְאִישׁ כִּי־יֹאכַל קֹדֶשׁ בִּשְׁגָגָה וְיָסַף

חֲמִשִׁיתוֹ עָלָיו וְנָתַן לַכֹּהֵן אֶת־הַקֹּדֶשׁ׃&nbsp; <b>כב,טו</b>&nbsp;וְלֹא

יְחַלְּלוּ אֶת־קָדְשֵׁי בְּנֵי יִשְׂרָאֵל אֵת אֲשֶׁר־יָרִימוּ לַיהוָה׃&nbsp; <b>כב,טז</b>

וְהִשִּׂיאוּ אוֹתָם עֲו‍ֹן אַשְׁמָה בְּאָכְלָם אֶת־קָדְשֵׁיהֶם&nbsp; כִּי אֲנִי

יְהוָה מְקַדְּשָׁם׃&nbsp;&nbsp;{פ}</p>
<p><b>כב,יז</b>&nbsp;וַיְדַבֵּר יְהוָה אֶל־מֹשֶׁה לֵּאמֹר׃&nbsp; <b>כב,יח</b>&nbsp;דַּבֵּר אֶל־אַהֲרֹן וְאֶל־בָּנָיו

וְאֶל כָּל־בְּנֵי יִשְׂרָאֵל וְאָמַרְתָּ אֲלֵהֶם&nbsp; אִישׁ אִישׁ מִבֵּית

יִשְׂרָאֵל וּמִן־הַגֵּר בְּיִשְׂרָאֵל אֲשֶׁר יַקְרִיב קָרְבָּנוֹ

לְכָל־נִדְרֵיהֶם וּלְכָל־נִדְבוֹתָם אֲשֶׁר־יַקְרִיבוּ לַיהוָה לְעֹלָה׃&nbsp; <b>כב,יט</b>

לִרְצֹנְכֶם&nbsp; תָּמִים זָכָר בַּבָּקָר בַּכְּשָׂבִים וּבָעִזִּים׃&nbsp; <b>כב,כ</b>

כֹּל אֲשֶׁר־בּוֹ מוּם לֹא תַקְרִיבוּ&nbsp; כִּי־לֹא לְרָצוֹן יִהְיֶה

לָכֶם׃&nbsp; <b>כב,כא</b>&nbsp;וְאִישׁ כִּי־יַקְרִיב זֶבַח־שְׁלָמִים לַיהוָה

לְפַלֵּא־נֶדֶר אוֹ לִנְדָבָה בַּבָּקָר אוֹ בַצֹּאן תָּמִים יִהְיֶה לְרָצוֹן

כָּל־מוּם לֹא יִהְיֶה־בּוֹ׃&nbsp; <b>כב,כב</b>&nbsp;עַוֶּרֶת אוֹ שָׁבוּר אוֹ־חָרוּץ

אוֹ־יַבֶּלֶת אוֹ גָרָב אוֹ יַלֶּפֶת לֹא־תַקְרִיבוּ אֵלֶּה לַיהוָה וְאִשֶּׁה

לֹא־תִתְּנוּ מֵהֶם עַל־הַמִּזְבֵּחַ לַיהוָה׃&nbsp; <b>כב,כג</b>&nbsp;וְשׁוֹר וָשֶׂה

שָׂרוּעַ וְקָלוּט נְדָבָה תַּעֲשֶׂה אֹתוֹ וּלְנֵדֶר לֹא יֵרָצֶה׃&nbsp; <b>כב,כד</b>

וּמָעוּךְ וְכָתוּת וְנָתוּק וְכָרוּת לֹא תַקְרִיבוּ לַיהוָה וּבְאַרְצְכֶם לֹא

תַעֲשׂוּ׃&nbsp; <b>כב,כה</b>&nbsp;וּמִיַּד בֶּן־נֵכָר לֹא תַקְרִיבוּ אֶת־לֶחֶם

אֱלֹהֵיכֶם מִכָּל־אֵלֶּה&nbsp; כִּי מָשְׁחָתָם בָּהֶם מוּם בָּם לֹא יֵרָצוּ

לָכֶם׃&nbsp;&nbsp;{ס}</p>
<p><b>כב,כו</b>&nbsp;וַיְדַבֵּר יְהוָה אֶל־מֹשֶׁה לֵּאמֹר׃&nbsp; <b>כב,כז</b>&nbsp;שׁוֹר אוֹ־כֶשֶׂב אוֹ־עֵז כִּי

יִוָּלֵד וְהָיָה שִׁבְעַת יָמִים תַּחַת אִמּוֹ וּמִיּוֹם הַשְּׁמִינִי וָהָלְאָה

יֵרָצֶה לְקָרְבַּן אִשֶּׁה לַיהוָה׃&nbsp; <b>כב,כח</b>&nbsp;וְשׁוֹר אוֹ־שֶׂה אֹתוֹ

וְאֶת־בְּנוֹ לֹא תִשְׁחֲטוּ בְּיוֹם אֶחָד׃&nbsp; <b>כב,כט</b>&nbsp;וְכִי־תִזְבְּחוּ

זֶבַח־תּוֹדָה לַיהוָה לִרְצֹנְכֶם תִּזְבָּחוּ׃&nbsp; <b>כב,ל</b>&nbsp;בַּיּוֹם

הַהוּא יֵאָכֵל לֹא־תוֹתִירוּ מִמֶּנּוּ עַד־בֹּקֶר&nbsp; אֲנִי יְהוָה׃&nbsp; <b>כב,לא</b>

וּשְׁמַרְתֶּם מִצְו‍ֹתַי וַעֲשִׂיתֶם אֹתָם&nbsp; אֲנִי יְהוָה׃&nbsp; <b>כב,לב</b>

וְלֹא תְחַלְּלוּ אֶת־שֵׁם קָדְשִׁי וְנִקְדַּשְׁתִּי בְּתוֹךְ בְּנֵי

יִשְׂרָאֵל&nbsp; אֲנִי יְהוָה מְקַדִּשְׁכֶם׃&nbsp; <b>כב,לג</b>&nbsp;הַמּוֹצִיא

אֶתְכֶם מֵאֶרֶץ מִצְרַיִם לִהְיוֹת לָכֶם לֵאלֹהִים&nbsp; אֲנִי יְהוָה׃&nbsp;

{פ}</p>
<p><b>כג,א</b>&nbsp;וַיְדַבֵּר יְהוָה אֶל־מֹשֶׁה לֵּאמֹר׃&nbsp; <b>כג,ב</b>&nbsp;דַּבֵּר אֶל־בְּנֵי יִשְׂרָאֵל

וְאָמַרְתָּ אֲלֵהֶם מוֹעֲדֵי יְהוָה אֲשֶׁר־תִּקְרְאוּ אֹתָם מִקְרָאֵי קֹדֶשׁ

אֵלֶּה הֵם מוֹעֲדָי׃&nbsp; <b>כג,ג</b>&nbsp;שֵׁשֶׁת יָמִים תֵּעָשֶׂה מְלָאכָה

וּבַיּוֹם הַשְּׁבִיעִי שַׁבַּת שַׁבָּתוֹן מִקְרָא־קֹדֶשׁ כָּל־מְלָאכָה לֹא

תַעֲשׂוּ&nbsp; שַׁבָּת הִוא לַיהוָה בְּכֹל מוֹשְׁבֹתֵיכֶם׃&nbsp;&nbsp;{פ}</p>
<p><b>כג,ד</b>&nbsp;אֵלֶּה מוֹעֲדֵי יְהוָה מִקְרָאֵי קֹדֶשׁ אֲשֶׁר־תִּקְרְאוּ אֹתָם בְּמוֹעֲדָם׃&nbsp; <b>כג,ה</b>

בַּחֹדֶשׁ הָרִאשׁוֹן בְּאַרְבָּעָה עָשָׂר לַחֹדֶשׁ בֵּין הָעַרְבָּיִם&nbsp;

פֶּסַח לַיהוָה׃&nbsp; <b>כג,ו</b>&nbsp;וּבַחֲמִשָּׁה עָשָׂר יוֹם לַחֹדֶשׁ הַזֶּה חַג

הַמַּצּוֹת לַיהוָה&nbsp; שִׁבְעַת יָמִים מַצּוֹת תֹּאכֵלוּ׃&nbsp; <b>כג,ז</b>

בַּיּוֹם הָרִאשׁוֹן מִקְרָא־קֹדֶשׁ יִהְיֶה לָכֶם כָּל־מְלֶאכֶת עֲבֹדָה לֹא

תַעֲשׂוּ׃&nbsp; <b>כג,ח</b>&nbsp;וְהִקְרַבְתֶּם אִשֶּׁה לַיהוָה שִׁבְעַת יָמִים

בַּיּוֹם הַשְּׁבִיעִי מִקְרָא־קֹדֶשׁ כָּל־מְלֶאכֶת עֲבֹדָה לֹא תַעֲשׂוּ׃&nbsp;&nbsp;{פ}</p>
<p><b>כג,ט</b>&nbsp;וַיְדַבֵּר יְהוָה אֶל־מֹשֶׁה לֵּאמֹר׃&nbsp; <b>כג,י</b>&nbsp;דַּבֵּר אֶל־בְּנֵי יִשְׂרָאֵל

וְאָמַרְתָּ אֲלֵהֶם כִּי־תָבֹאוּ אֶל־הָאָרֶץ אֲשֶׁר אֲנִי נֹתֵן לָכֶם

וּקְצַרְתֶּם אֶת־קְצִירָהּ וַהֲבֵאתֶם אֶת־עֹמֶר רֵאשִׁית קְצִירְכֶם

אֶל־הַכֹּהֵן׃&nbsp; <b>כג,יא</b>&nbsp;וְהֵנִיף אֶת־הָעֹמֶר לִפְנֵי יְהוָה

לִרְצֹנְכֶם מִמָּחֳרַת הַשַּׁבָּת יְנִיפֶנּוּ הַכֹּהֵן׃&nbsp; <b>כג,יב</b>

וַעֲשִׂיתֶם בְּיוֹם הֲנִיפְכֶם אֶת־הָעֹמֶר כֶּבֶשׂ תָּמִים בֶּן־שְׁנָתוֹ

לְעֹלָה לַיהוָה׃&nbsp; <b>כג,יג</b>&nbsp;וּמִנְחָתוֹ שְׁנֵי עֶשְׂרֹנִים סֹלֶת

בְּלוּלָה בַשֶּׁמֶן אִשֶּׁה לַיהוָה רֵיחַ נִיחֹחַ וְנִסְכֹּה יַיִן רְבִיעִת

הַהִין׃&nbsp; <b>כג,יד</b>&nbsp;וְלֶחֶם וְקָלִי וְכַרְמֶל לֹא תֹאכְלוּ עַד־עֶצֶם

הַיּוֹם הַזֶּה עַד הֲבִיאֲכֶם אֶת־קָרְבַּן אֱלֹהֵיכֶם&nbsp; חֻקַּת עוֹלָם

לְדֹרֹתֵיכֶם בְּכֹל מֹשְׁבֹתֵיכֶם׃&nbsp;&nbsp;{ס}</p>
<p><b>כג,טו</b>&nbsp;וּסְפַרְתֶּם לָכֶם מִמָּחֳרַת הַשַּׁבָּת מִיּוֹם הֲבִיאֲכֶם אֶת־עֹמֶר הַתְּנוּפָה&nbsp;

שֶׁבַע שַׁבָּתוֹת תְּמִימֹת תִּהְיֶינָה׃&nbsp; <b>כג,טז</b>&nbsp;עַד מִמָּחֳרַת

הַשַּׁבָּת הַשְּׁבִיעִת תִּסְפְּרוּ חֲמִשִּׁים יוֹם וְהִקְרַבְתֶּם מִנְחָה

חֲדָשָׁה לַיהוָה׃&nbsp; <b>כג,יז</b>&nbsp;מִמּוֹשְׁבֹתֵיכֶם תָּבִיאּוּ לֶחֶם

תְּנוּפָה שְׁתַּיִם שְׁנֵי עֶשְׂרֹנִים סֹלֶת תִּהְיֶינָה חָמֵץ

תֵּאָפֶינָה&nbsp; בִּכּוּרִים לַיהוָה׃&nbsp; <b>כג,יח</b>&nbsp;וְהִקְרַבְתֶּם

עַל־הַלֶּחֶם שִׁבְעַת כְּבָשִׂים תְּמִימִם בְּנֵי שָׁנָה וּפַר בֶּן־בָּקָר

אֶחָד וְאֵילִם שְׁנָיִם&nbsp; יִהְיוּ עֹלָה לַיהוָה וּמִנְחָתָם וְנִסְכֵּיהֶם

אִשֵּׁה רֵיחַ־נִיחֹחַ לַיהוָה׃&nbsp; <b>כג,יט</b>&nbsp;וַעֲשִׂיתֶם שְׂעִיר־עִזִּים

אֶחָד לְחַטָּאת וּשְׁנֵי כְבָשִׂים בְּנֵי שָׁנָה לְזֶבַח שְׁלָמִים׃&nbsp; <b>כג,כ</b>

וְהֵנִיף הַכֹּהֵן אֹתָם עַל לֶחֶם הַבִּכֻּרִים תְּנוּפָה לִפְנֵי יְהוָה

עַל־שְׁנֵי כְּבָשִׂים קֹדֶשׁ יִהְיוּ לַיהוָה לַכֹּהֵן׃&nbsp; <b>כג,כא</b>

וּקְרָאתֶם בְּעֶצֶם הַיּוֹם הַזֶּה מִקְרָא־קֹדֶשׁ יִהְיֶה לָכֶם כָּל־מְלֶאכֶת

עֲבֹדָה לֹא תַעֲשׂוּ&nbsp; חֻקַּת עוֹלָם בְּכָל־מוֹשְׁבֹתֵיכֶם

לְדֹרֹתֵיכֶם׃&nbsp; <b>כג,כב</b>&nbsp;וּבְקֻצְרְכֶם אֶת־קְצִיר אַרְצְכֶם

לֹא־תְכַלֶּה פְּאַת שָׂדְךָ בְּקֻצְרֶךָ וְלֶקֶט קְצִירְךָ לֹא תְלַקֵּט לֶעָנִי

וְלַגֵּר תַּעֲזֹב אֹתָם אֲנִי יְהוָה אֱלֹהֵיכֶם׃&nbsp;&nbsp;{פ}</p>
<p><b>כג,כג</b>&nbsp;וַיְדַבֵּר יְהוָה אֶל־מֹשֶׁה לֵּאמֹר׃&nbsp; <b>כג,כד</b>&nbsp;דַּבֵּר אֶל־בְּנֵי יִשְׂרָאֵל

לֵאמֹר&nbsp; בַּחֹדֶשׁ הַשְּׁבִיעִי בְּאֶחָד לַחֹדֶשׁ יִהְיֶה לָכֶם שַׁבָּתוֹן

זִכְרוֹן תְּרוּעָה מִקְרָא־קֹדֶשׁ׃&nbsp; <b>כג,כה</b>&nbsp;כָּל־מְלֶאכֶת עֲבֹדָה לֹא

תַעֲשׂוּ וְהִקְרַבְתֶּם אִשֶּׁה לַיהוָה׃&nbsp;&nbsp;{ס}</p>
<p><b>כג,כו</b>&nbsp;וַיְדַבֵּר יְהוָה אֶל־מֹשֶׁה לֵּאמֹר׃&nbsp; <b>כג,כז</b>&nbsp;אַךְ בֶּעָשׂוֹר לַחֹדֶשׁ

הַשְּׁבִיעִי הַזֶּה יוֹם הַכִּפֻּרִים הוּא מִקְרָא־קֹדֶשׁ יִהְיֶה לָכֶם

וְעִנִּיתֶם אֶת־נַפְשֹׁתֵיכֶם וְהִקְרַבְתֶּם אִשֶּׁה לַיהוָה׃&nbsp; <b>כג,כח</b>

וְכָל־מְלָאכָה לֹא תַעֲשׂוּ בְּעֶצֶם הַיּוֹם הַזֶּה&nbsp; כִּי יוֹם כִּפֻּרִים

הוּא לְכַפֵּר עֲלֵיכֶם לִפְנֵי יְהוָה אֱלֹהֵיכֶם׃&nbsp; <b>כג,כט</b>&nbsp;כִּי

כָל־הַנֶּפֶשׁ אֲשֶׁר לֹא־תְעֻנֶּה בְּעֶצֶם הַיּוֹם הַזֶּה וְנִכְרְתָה

מֵעַמֶּיהָ׃&nbsp; <b>כג,ל</b>&nbsp;וְכָל־הַנֶּפֶשׁ אֲשֶׁר תַּעֲשֶׂה כָּל־מְלָאכָה

בְּעֶצֶם הַיּוֹם הַזֶּה וְהַאֲבַדְתִּי אֶת־הַנֶּפֶשׁ הַהִוא מִקֶּרֶב

עַמָּהּ׃&nbsp; <b>כג,לא</b>&nbsp;כָּל־מְלָאכָה לֹא תַעֲשׂוּ&nbsp; חֻקַּת עוֹלָם

לְדֹרֹתֵיכֶם בְּכֹל מֹשְׁבֹתֵיכֶם׃&nbsp; <b>כג,לב</b>&nbsp;שַׁבַּת שַׁבָּתוֹן הוּא

לָכֶם וְעִנִּיתֶם אֶת־נַפְשֹׁתֵיכֶם בְּתִשְׁעָה לַחֹדֶשׁ בָּעֶרֶב מֵעֶרֶב

עַד־עֶרֶב תִּשְׁבְּתוּ שַׁבַּתְּכֶם׃&nbsp;&nbsp;{פ}</p>
<p><b>כג,לג</b>&nbsp;וַיְדַבֵּר יְהוָה אֶל־מֹשֶׁה לֵּאמֹר׃&nbsp; <b>כג,לד</b>&nbsp;דַּבֵּר אֶל־בְּנֵי יִשְׂרָאֵל

לֵאמֹר&nbsp; בַּחֲמִשָּׁה עָשָׂר יוֹם לַחֹדֶשׁ הַשְּׁבִיעִי הַזֶּה חַג

הַסֻּכּוֹת שִׁבְעַת יָמִים לַיהוָה׃&nbsp; <b>כג,לה</b>&nbsp;בַּיּוֹם הָרִאשׁוֹן

מִקְרָא־קֹדֶשׁ כָּל־מְלֶאכֶת עֲבֹדָה לֹא תַעֲשׂוּ׃&nbsp; <b>כג,לו</b>&nbsp;שִׁבְעַת

יָמִים תַּקְרִיבוּ אִשֶּׁה לַיהוָה בַּיּוֹם הַשְּׁמִינִי מִקְרָא־קֹדֶשׁ יִהְיֶה

לָכֶם וְהִקְרַבְתֶּם אִשֶּׁה לַיהוָה עֲצֶרֶת הִוא כָּל־מְלֶאכֶת עֲבֹדָה לֹא

תַעֲשׂוּ׃&nbsp; <b>כג,לז</b>&nbsp;אֵלֶּה מוֹעֲדֵי יְהוָה אֲשֶׁר־תִּקְרְאוּ אֹתָם

מִקְרָאֵי קֹדֶשׁ&nbsp; לְהַקְרִיב אִשֶּׁה לַיהוָה עֹלָה וּמִנְחָה זֶבַח

וּנְסָכִים דְּבַר־יוֹם בְּיוֹמוֹ׃&nbsp; <b>כג,לח</b>&nbsp;מִלְּבַד שַׁבְּתֹת יְהוָה

וּמִלְּבַד מַתְּנוֹתֵיכֶם וּמִלְּבַד כָּל־נִדְרֵיכֶם וּמִלְּבַד

כָּל־נִדְבֹתֵיכֶם אֲשֶׁר תִּתְּנוּ לַיהוָה׃&nbsp; <b>כג,לט</b>&nbsp;אַךְ

בַּחֲמִשָּׁה עָשָׂר יוֹם לַחֹדֶשׁ הַשְּׁבִיעִי בְּאָסְפְּכֶם אֶת־תְּבוּאַת

הָאָרֶץ תָּחֹגּוּ אֶת־חַג־יְהוָה שִׁבְעַת יָמִים בַּיּוֹם הָרִאשׁוֹן שַׁבָּתוֹן

וּבַיּוֹם הַשְּׁמִינִי שַׁבָּתוֹן׃&nbsp; <b>כג,מ</b>&nbsp;וּלְקַחְתֶּם לָכֶם

בַּיּוֹם הָרִאשׁוֹן פְּרִי עֵץ הָדָר כַּפֹּת תְּמָרִים וַעֲנַף עֵץ־עָבֹת

וְעַרְבֵי־נָחַל וּשְׂמַחְתֶּם לִפְנֵי יְהוָה אֱלֹהֵיכֶם שִׁבְעַת יָמִים׃&nbsp; <b>כג,מא</b>

וְחַגֹּתֶם אֹתוֹ חַג לַיהוָה שִׁבְעַת יָמִים בַּשָּׁנָה&nbsp; חֻקַּת עוֹלָם

לְדֹרֹתֵיכֶם בַּחֹדֶשׁ הַשְּׁבִיעִי תָּחֹגּוּ אֹתוֹ׃&nbsp; <b>כג,מב</b>

בַּסֻּכֹּת תֵּשְׁבוּ שִׁבְעַת יָמִים כָּל־הָאֶזְרָח בְּיִשְׂרָאֵל יֵשְׁבוּ

בַּסֻּכֹּת׃&nbsp; <b>כג,מג</b>&nbsp;לְמַעַן יֵדְעוּ דֹרֹתֵיכֶם כִּי בַסֻּכּוֹת

הוֹשַׁבְתִּי אֶת־בְּנֵי יִשְׂרָאֵל בְּהוֹצִיאִי אוֹתָם מֵאֶרֶץ מִצְרָיִם&nbsp;

אֲנִי יְהוָה אֱלֹהֵיכֶם׃&nbsp; <b>כג,מד</b>&nbsp;וַיְדַבֵּר מֹשֶׁה אֶת־מֹעֲדֵי

יְהוָה אֶל־בְּנֵי יִשְׂרָאֵל׃&nbsp;&nbsp;{פ}</p>
<p><b>כד,א</b>&nbsp;וַיְדַבֵּר יְהוָה אֶל־מֹשֶׁה לֵּאמֹר׃&nbsp; <b>כד,ב</b>&nbsp;צַו אֶת־בְּנֵי יִשְׂרָאֵל

וְיִקְחוּ אֵלֶיךָ שֶׁמֶן זַיִת זָךְ כָּתִית לַמָּאוֹר&nbsp; לְהַעֲלֹת נֵר

תָּמִיד׃&nbsp; <b>כד,ג</b>&nbsp;מִחוּץ לְפָרֹכֶת הָעֵדֻת בְּאֹהֶל מוֹעֵד יַעֲרֹךְ

אֹתוֹ אַהֲרֹן מֵעֶרֶב עַד־בֹּקֶר לִפְנֵי יְהוָה תָּמִיד&nbsp; חֻקַּת עוֹלָם

לְדֹרֹתֵיכֶם׃&nbsp; <b>כד,ד</b>&nbsp;עַל הַמְּנֹרָה הַטְּהֹרָה יַעֲרֹךְ

אֶת־הַנֵּרוֹת לִפְנֵי יְהוָה תָּמִיד׃&nbsp;&nbsp;{פ}</p>
<p><b>כד,ה</b>&nbsp;וְלָקַחְתָּ סֹלֶת וְאָפִיתָ אֹתָהּ שְׁתֵּים עֶשְׂרֵה חַלּוֹת שְׁנֵי עֶשְׂרֹנִים יִהְיֶה

הַחַלָּה הָאֶחָת׃&nbsp; <b>כד,ו</b>&nbsp;וְשַׂמְתָּ אוֹתָם שְׁתַּיִם מַעֲרָכוֹת

שֵׁשׁ הַמַּעֲרָכֶת עַל הַשֻּׁלְחָן הַטָּהֹר לִפְנֵי יְהוָה׃&nbsp; <b>כד,ז</b>

וְנָתַתָּ עַל־הַמַּעֲרֶכֶת לְבֹנָה זַכָּה וְהָיְתָה לַלֶּחֶם לְאַזְכָּרָה

אִשֶּׁה לַיהוָה׃&nbsp; <b>כד,ח</b>&nbsp;בְּיוֹם הַשַּׁבָּת בְּיוֹם הַשַּׁבָּת

יַעַרְכֶנּוּ לִפְנֵי יְהוָה תָּמִיד&nbsp; מֵאֵת בְּנֵי־יִשְׂרָאֵל בְּרִית

עוֹלָם׃&nbsp; <b>כד,ט</b>&nbsp;וְהָיְתָה לְאַהֲרֹן וּלְבָנָיו וַאֲכָלֻהוּ בְּמָקוֹם

קָדֹשׁ&nbsp; כִּי קֹדֶשׁ קָדָשִׁים הוּא לוֹ מֵאִשֵּׁי יְהוָה חָק־עוֹלָם׃&nbsp;&nbsp;{ס}</p>
<p><b>כד,י</b>&nbsp;וַיֵּצֵא בֶּן־אִשָּׁה יִשְׂרְאֵלִית וְהוּא בֶּן־אִישׁ מִצְרִי בְּתוֹךְ בְּנֵי יִשְׂרָאֵל

וַיִּנָּצוּ בַּמַּחֲנֶה בֶּן הַיִּשְׂרְאֵלִית וְאִישׁ הַיִּשְׂרְאֵלִי׃&nbsp; <b>כד,יא</b>

וַיִּקֹּב בֶּן־הָאִשָּׁה הַיִּשְׂרְאֵלִית אֶת־הַשֵּׁם וַיְקַלֵּל וַיָּבִיאוּ

אֹתוֹ אֶל־מֹשֶׁה וְשֵׁם אִמּוֹ שְׁלֹמִית בַּת־דִּבְרִי לְמַטֵּה־דָן׃&nbsp; <b>כד,יב</b>

וַיַּנִּיחֻהוּ בַּמִּשְׁמָר לִפְרֹשׁ לָהֶם עַל־פִּי יְהוָה׃&nbsp;&nbsp;{פ}</p>
<p><b>כד,יג</b>&nbsp;וַיְדַבֵּר יְהוָה אֶל־מֹשֶׁה לֵּאמֹר׃&nbsp; <b>כד,יד</b>&nbsp;הוֹצֵא אֶת־הַמְקַלֵּל אֶל־מִחוּץ

לַמַּחֲנֶה וְסָמְכוּ כָל־הַשֹּׁמְעִים אֶת־יְדֵיהֶם עַל־רֹאשׁוֹ וְרָגְמוּ אֹתוֹ

כָּל־הָעֵדָה׃&nbsp; <b>כד,טו</b>&nbsp;וְאֶל־בְּנֵי יִשְׂרָאֵל תְּדַבֵּר לֵאמֹר&nbsp;

אִישׁ אִישׁ כִּי־יְקַלֵּל אֱלֹהָיו וְנָשָׂא חֶטְאוֹ׃&nbsp; <b>כד,טז</b>&nbsp;וְנֹקֵב

שֵׁם־יְהוָה מוֹת יוּמָת רָגוֹם יִרְגְּמוּ־בוֹ כָּל־הָעֵדָה&nbsp; כַּגֵּר

כָּאֶזְרָח בְּנָקְבוֹ־שֵׁם יוּמָת׃&nbsp; <b>כד,יז</b>&nbsp;וְאִישׁ כִּי יַכֶּה

כָּל־נֶפֶשׁ אָדָם מוֹת יוּמָת׃&nbsp; <b>כד,יח</b>&nbsp;וּמַכֵּה נֶפֶשׁ־בְּהֵמָה

יְשַׁלְּמֶנָּה נֶפֶשׁ תַּחַת נָפֶשׁ׃&nbsp; <b>כד,יט</b>&nbsp;וְאִישׁ כִּי־יִתֵּן

מוּם בַּעֲמִיתוֹ כַּאֲשֶׁר עָשָׂה כֵּן יֵעָשֶׂה לּוֹ׃&nbsp; <b>כד,כ</b>&nbsp;שֶׁבֶר

תַּחַת שֶׁבֶר עַיִן תַּחַת עַיִן שֵׁן תַּחַת שֵׁן כַּאֲשֶׁר יִתֵּן מוּם

בָּאָדָם כֵּן יִנָּתֶן בּוֹ׃&nbsp; <b>כד,כא</b>&nbsp;וּמַכֵּה בְהֵמָה יְשַׁלְּמֶנָּה

וּמַכֵּה אָדָם יוּמָת׃&nbsp; <b>כד,כב</b>&nbsp;מִשְׁפַּט אֶחָד יִהְיֶה לָכֶם כַּגֵּר

כָּאֶזְרָח יִהְיֶה&nbsp; כִּי אֲנִי יְהוָה אֱלֹהֵיכֶם׃&nbsp; <b>כד,כג</b>

וַיְדַבֵּר מֹשֶׁה אֶל־בְּנֵי יִשְׂרָאֵל וַיּוֹצִיאוּ אֶת־הַמְקַלֵּל אֶל־מִחוּץ

לַמַּחֲנֶה וַיִּרְגְּמוּ אֹתוֹ אָבֶן וּבְנֵי־יִשְׂרָאֵל עָשׂוּ כַּאֲשֶׁר צִוָּה

יְהוָה אֶת־מֹשֶׁה׃&nbsp;&nbsp;{פ}</p>
<p><b>כה,א</b>&nbsp;וַיְדַבֵּר יְהוָה אֶל־מֹשֶׁה בְּהַר סִינַי לֵאמֹר׃&nbsp; <b>כה,ב</b>&nbsp;דַּבֵּר אֶל־בְּנֵי

יִשְׂרָאֵל וְאָמַרְתָּ אֲלֵהֶם כִּי תָבֹאוּ אֶל־הָאָרֶץ אֲשֶׁר אֲנִי נֹתֵן

לָכֶם וְשָׁבְתָה הָאָרֶץ שַׁבָּת לַיהוָה׃&nbsp; <b>כה,ג</b>&nbsp;שֵׁשׁ שָׁנִים

תִּזְרַע שָׂדֶךָ וְשֵׁשׁ שָׁנִים תִּזְמֹר כַּרְמֶךָ וְאָסַפְתָּ

אֶת־תְּבוּאָתָהּ׃&nbsp; <b>כה,ד</b>&nbsp;וּבַשָּׁנָה הַשְּׁבִיעִת שַׁבַּת שַׁבָּתוֹן

יִהְיֶה לָאָרֶץ שַׁבָּת לַיהוָה&nbsp; שָׂדְךָ לֹא תִזְרָע וְכַרְמְךָ לֹא

תִזְמֹר׃&nbsp; <b>כה,ה</b>&nbsp;אֵת סְפִיחַ קְצִירְךָ לֹא תִקְצוֹר וְאֶת־עִנְּבֵי

נְזִירֶךָ לֹא תִבְצֹר&nbsp; שְׁנַת שַׁבָּתוֹן יִהְיֶה לָאָרֶץ׃&nbsp; <b>כה,ו</b>

וְהָיְתָה שַׁבַּת הָאָרֶץ לָכֶם לְאָכְלָה לְךָ וּלְעַבְדְּךָ וְלַאֲמָתֶךָ

וְלִשְׂכִירְךָ וּלְתוֹשָׁבְךָ הַגָּרִים עִמָּךְ׃&nbsp; <b>כה,ז</b>

וְלִבְהֶמְתְּךָ וְלַחַיָּה אֲשֶׁר בְּאַרְצֶךָ&nbsp; תִּהְיֶה כָל־תְּבוּאָתָהּ

לֶאֱכֹל׃&nbsp;&nbsp;{ס}</p>
<p><b>כה,ח</b>&nbsp;וְסָפַרְתָּ לְךָ שֶׁבַע שַׁבְּתֹת שָׁנִים שֶׁבַע שָׁנִים שֶׁבַע פְּעָמִים וְהָיוּ לְךָ

יְמֵי שֶׁבַע שַׁבְּתֹת הַשָּׁנִים תֵּשַׁע וְאַרְבָּעִים שָׁנָה׃&nbsp; <b>כה,ט</b>

וְהַעֲבַרְתָּ שׁוֹפַר תְּרוּעָה בַּחֹדֶשׁ הַשְּׁבִעִי בֶּעָשׂוֹר לַחֹדֶשׁ

בְּיוֹם הַכִּפֻּרִים תַּעֲבִירוּ שׁוֹפָר בְּכָל־אַרְצְכֶם׃&nbsp; <b>כה,י</b>

וְקִדַּשְׁתֶּם אֵת שְׁנַת הַחֲמִשִּׁים שָׁנָה וּקְרָאתֶם דְּרוֹר בָּאָרֶץ

לְכָל־יֹשְׁבֶיהָ יוֹבֵל הִוא תִּהְיֶה לָכֶם וְשַׁבְתֶּם אִישׁ אֶל־אֲחֻזָּתוֹ

וְאִישׁ אֶל־מִשְׁפַּחְתּוֹ תָּשֻׁבוּ׃&nbsp; <b>כה,יא</b>&nbsp;יוֹבֵל הִוא שְׁנַת

הַחֲמִשִּׁים שָׁנָה תִּהְיֶה לָכֶם לֹא תִזְרָעוּ וְלֹא תִקְצְרוּ אֶת־סְפִיחֶיהָ

וְלֹא תִבְצְרוּ אֶת־נְזִרֶיהָ׃&nbsp; <b>כה,יב</b>&nbsp;כִּי יוֹבֵל הִוא קֹדֶשׁ

תִּהְיֶה לָכֶם מִן־הַשָּׂדֶה תֹּאכְלוּ אֶת־תְּבוּאָתָהּ׃&nbsp; <b>כה,יג</b>

בִּשְׁנַת הַיּוֹבֵל הַזֹּאת תָּשֻׁבוּ אִישׁ אֶל־אֲחֻזָּתוֹ׃&nbsp; <b>כה,יד</b>

וְכִי־תִמְכְּרוּ מִמְכָּר לַעֲמִיתֶךָ אוֹ קָנֹה מִיַּד עֲמִיתֶךָ אַל־תּוֹנוּ

אִישׁ אֶת־אָחִיו׃&nbsp; <b>כה,טו</b>&nbsp;בְּמִסְפַּר שָׁנִים אַחַר הַיּוֹבֵל

תִּקְנֶה מֵאֵת עֲמִיתֶךָ בְּמִסְפַּר שְׁנֵי־תְבוּאֹת יִמְכָּר־לָךְ׃&nbsp; <b>כה,טז</b>

לְפִי רֹב הַשָּׁנִים תַּרְבֶּה מִקְנָתוֹ וּלְפִי מְעֹט הַשָּׁנִים תַּמְעִיט

מִקְנָתוֹ&nbsp; כִּי מִסְפַּר תְּבוּאֹת הוּא מֹכֵר לָךְ׃&nbsp; <b>כה,יז</b>

וְלֹא תוֹנוּ אִישׁ אֶת־עֲמִיתוֹ וְיָרֵאתָ מֵאֱלֹהֶיךָ&nbsp; כִּי אֲנִי יְהוָה

אֱלֹהֵיכֶם׃&nbsp; <b>כה,יח</b>&nbsp;וַעֲשִׂיתֶם אֶת־חֻקֹּתַי וְאֶת־מִשְׁפָּטַי

תִּשְׁמְרוּ וַעֲשִׂיתֶם אֹתָם וִישַׁבְתֶּם עַל־הָאָרֶץ לָבֶטַח׃&nbsp; <b>כה,יט</b>

וְנָתְנָה הָאָרֶץ פִּרְיָהּ וַאֲכַלְתֶּם לָשֹׂבַע וִישַׁבְתֶּם לָבֶטַח

עָלֶיהָ׃&nbsp; <b>כה,כ</b>&nbsp;וְכִי תֹאמְרוּ מַה־נֹּאכַל בַּשָּׁנָה

הַשְּׁבִיעִת&nbsp; הֵן לֹא נִזְרָע וְלֹא נֶאֱסֹף אֶת־תְּבוּאָתֵנוּ׃&nbsp; <b>כה,כא</b>

וְצִוִּיתִי אֶת־בִּרְכָתִי לָכֶם בַּשָּׁנָה הַשִּׁשִּׁית וְעָשָׂת

אֶת־הַתְּבוּאָה לִשְׁלֹשׁ הַשָּׁנִים׃&nbsp; <b>כה,כב</b>&nbsp;וּזְרַעְתֶּם אֵת

הַשָּׁנָה הַשְּׁמִינִת וַאֲכַלְתֶּם מִן־הַתְּבוּאָה יָשָׁן עַד הַשָּׁנָה

הַתְּשִׁיעִת עַד־בּוֹא תְּבוּאָתָהּ תֹּאכְלוּ יָשָׁן׃&nbsp; <b>כה,כג</b>

וְהָאָרֶץ לֹא תִמָּכֵר לִצְמִתֻת כִּי־לִי הָאָרֶץ&nbsp; כִּי־גֵרִים

וְתוֹשָׁבִים אַתֶּם עִמָּדִי׃&nbsp; <b>כה,כד</b>&nbsp;וּבְכֹל אֶרֶץ אֲחֻזַּתְכֶם

גְּאֻלָּה תִּתְּנוּ לָאָרֶץ׃&nbsp;&nbsp;{ס}</p>
<p><b>כה,כה</b>&nbsp;כִּי־יָמוּךְ אָחִיךָ וּמָכַר מֵאֲחֻזָּתוֹ וּבָא גֹאֲלוֹ הַקָּרֹב אֵלָיו וְגָאַל אֵת מִמְכַּר

אָחִיו׃&nbsp; <b>כה,כו</b>&nbsp;וְאִישׁ כִּי לֹא יִהְיֶה־לּוֹ גֹּאֵל וְהִשִּׂיגָה

יָדוֹ וּמָצָא כְּדֵי גְאֻלָּתוֹ׃&nbsp; <b>כה,כז</b>&nbsp;וְחִשַּׁב אֶת־שְׁנֵי

מִמְכָּרוֹ וְהֵשִׁיב אֶת־הָעֹדֵף לָאִישׁ אֲשֶׁר מָכַר־לוֹ וְשָׁב

לַאֲחֻזָּתוֹ׃&nbsp; <b>כה,כח</b>&nbsp;וְאִם לֹא־מָצְאָה יָדוֹ דֵּי הָשִׁיב לוֹ

וְהָיָה מִמְכָּרוֹ בְּיַד הַקֹּנֶה אֹתוֹ עַד שְׁנַת הַיּוֹבֵל וְיָצָא בַּיֹּבֵל

וְשָׁב לַאֲחֻזָּתוֹ׃&nbsp;&nbsp;{ס}</p>
<p><b>כה,כט</b>&nbsp;וְאִישׁ כִּי־יִמְכֹּר בֵּית־מוֹשַׁב עִיר חוֹמָה וְהָיְתָה גְּאֻלָּתוֹ עַד־תֹּם שְׁנַת

מִמְכָּרוֹ&nbsp; יָמִים תִּהְיֶה גְאֻלָּתוֹ׃&nbsp; <b>כה,ל</b>&nbsp;וְאִם

לֹא־יִגָּאֵל עַד־מְלֹאת לוֹ שָׁנָה תְמִימָה וְקָם הַבַּיִת אֲשֶׁר־בָּעִיר

אֲשֶׁר־לא (לוֹ) חֹמָה לַצְּמִיתֻת לַקֹּנֶה אֹתוֹ לְדֹרֹתָיו&nbsp; לֹא יֵצֵא

בַּיֹּבֵל׃&nbsp; <b>כה,לא</b>&nbsp;וּבָתֵּי הַחֲצֵרִים אֲשֶׁר אֵין־לָהֶם חֹמָה

סָבִיב עַל־שְׂדֵה הָאָרֶץ יֵחָשֵׁב&nbsp; גְּאֻלָּה תִּהְיֶה־לּוֹ וּבַיֹּבֵל

יֵצֵא׃&nbsp; <b>כה,לב</b>&nbsp;וְעָרֵי הַלְוִיִּם בָּתֵּי עָרֵי אֲחֻזָּתָם&nbsp;

גְּאֻלַּת עוֹלָם תִּהְיֶה לַלְוִיִּם׃&nbsp; <b>כה,לג</b>&nbsp;וַאֲשֶׁר יִגְאַל

מִן־הַלְוִיִּם וְיָצָא מִמְכַּר־בַּיִת וְעִיר אֲחֻזָּתוֹ בַּיֹּבֵל&nbsp; כִּי

בָתֵּי עָרֵי הַלְוִיִּם הִוא אֲחֻזָּתָם בְּתוֹךְ בְּנֵי יִשְׂרָאֵל׃&nbsp; <b>כה,לד</b>

וּשְׂדֵה מִגְרַשׁ עָרֵיהֶם לֹא יִמָּכֵר&nbsp; כִּי־אֲחֻזַּת עוֹלָם הוּא

לָהֶם׃&nbsp;&nbsp;{ס}</p>
<p><b>כה,לה</b> וְכִי־יָמוּךְ אָחִיךָ וּמָטָה יָדוֹ עִמָּךְ וְהֶחֱזַקְתָּ בּוֹ גֵּר וְתוֹשָׁב

וָחַי עִמָּךְ׃&nbsp; <b>כה,לו</b>&nbsp;אַל־תִּקַּח מֵאִתּוֹ נֶשֶׁךְ וְתַרְבִּית

וְיָרֵאתָ מֵאֱלֹהֶיךָ וְחֵי אָחִיךָ עִמָּךְ׃&nbsp; <b>כה,לז</b>&nbsp;אֶת־כַּסְפְּךָ

לֹא־תִתֵּן לוֹ בְּנֶשֶׁךְ וּבְמַרְבִּית לֹא־תִתֵּן אָכְלֶךָ׃&nbsp; <b>כה,לח</b>

אֲנִי יְהוָה אֱלֹהֵיכֶם אֲשֶׁר־הוֹצֵאתִי אֶתְכֶם מֵאֶרֶץ מִצְרָיִם לָתֵת לָכֶם

אֶת־אֶרֶץ כְּנַעַן לִהְיוֹת לָכֶם לֵאלֹהִים׃&nbsp;&nbsp;{ס}</p>
<p><b>כה,לט</b> וְכִי־יָמוּךְ אָחִיךָ עִמָּךְ וְנִמְכַּר־לָךְ לֹא־תַעֲבֹד בּוֹ עֲבֹדַת

עָבֶד׃&nbsp; <b>כה,מ</b>&nbsp;כְּשָׂכִיר כְּתוֹשָׁב יִהְיֶה עִמָּךְ עַד־שְׁנַת

הַיֹּבֵל יַעֲבֹד עִמָּךְ׃&nbsp; <b>כה,מא</b>&nbsp;וְיָצָא מֵעִמָּךְ הוּא וּבָנָיו

עִמּוֹ וְשָׁב אֶל־מִשְׁפַּחְתּוֹ וְאֶל־אֲחֻזַּת אֲבֹתָיו יָשׁוּב׃&nbsp; <b>כה,מב</b>

כִּי־עֲבָדַי הֵם אֲשֶׁר־הוֹצֵאתִי אֹתָם מֵאֶרֶץ מִצְרָיִם לֹא יִמָּכְרוּ

מִמְכֶּרֶת עָבֶד׃&nbsp; <b>כה,מג</b>&nbsp;לֹא־תִרְדֶּה בוֹ בְּפָרֶךְ וְיָרֵאתָ

מֵאֱלֹהֶיךָ׃&nbsp; <b>כה,מד</b>&nbsp;וְעַבְדְּךָ וַאֲמָתְךָ אֲשֶׁר

יִהְיוּ־לָךְ&nbsp; מֵאֵת הַגּוֹיִם אֲשֶׁר סְבִיבֹתֵיכֶם מֵהֶם תִּקְנוּ עֶבֶד

וְאָמָה׃&nbsp; <b>כה,מה</b>&nbsp;וְגַם מִבְּנֵי הַתּוֹשָׁבִים הַגָּרִים עִמָּכֶם

מֵהֶם תִּקְנוּ וּמִמִּשְׁפַּחְתָּם אֲשֶׁר עִמָּכֶם אֲשֶׁר הוֹלִידוּ

בְּאַרְצְכֶם וְהָיוּ לָכֶם לַאֲחֻזָּה׃&nbsp; <b>כה,מו</b>&nbsp;וְהִתְנַחַלְתֶּם

אֹתָם לִבְנֵיכֶם אַחֲרֵיכֶם לָרֶשֶׁת אֲחֻזָּה לְעֹלָם בָּהֶם תַּעֲבֹדוּ

וּבְאַחֵיכֶם בְּנֵי־יִשְׂרָאֵל אִישׁ בְּאָחִיו לֹא־תִרְדֶּה בוֹ

בְּפָרֶךְ׃&nbsp;&nbsp;{ס}</p>
<p><b>כה,מז</b>&nbsp;וְכִי תַשִּׂיג יַד גֵּר וְתוֹשָׁב עִמָּךְ וּמָךְ אָחִיךָ עִמּוֹ וְנִמְכַּר לְגֵר

תּוֹשָׁב עִמָּךְ אוֹ לְעֵקֶר מִשְׁפַּחַת גֵּר׃&nbsp; <b>כה,מח</b>&nbsp;אַחֲרֵי

נִמְכַּר גְּאֻלָּה תִּהְיֶה־לּוֹ&nbsp; אֶחָד מֵאֶחָיו יִגְאָלֶנּוּ׃&nbsp; <b>כה,מט</b>

אוֹ־דֹדוֹ אוֹ בֶן־דֹּדוֹ יִגְאָלֶנּוּ אוֹ־מִשְּׁאֵר בְּשָׂרוֹ מִמִּשְׁפַּחְתּוֹ

יִגְאָלֶנּוּ אוֹ־הִשִּׂיגָה יָדוֹ וְנִגְאָל׃&nbsp; <b>כה,נ</b>&nbsp;וְחִשַּׁב

עִם־קֹנֵהוּ מִשְּׁנַת הִמָּכְרוֹ לוֹ עַד שְׁנַת הַיֹּבֵל וְהָיָה כֶּסֶף

מִמְכָּרוֹ בְּמִסְפַּר שָׁנִים כִּימֵי שָׂכִיר יִהְיֶה עִמּוֹ׃&nbsp; <b>כה,נא</b>

אִם־עוֹד רַבּוֹת בַּשָּׁנִים לְפִיהֶן יָשִׁיב גְּאֻלָּתוֹ מִכֶּסֶף

מִקְנָתוֹ׃&nbsp; <b>כה,נב</b>&nbsp;וְאִם־מְעַט נִשְׁאַר בַּשָּׁנִים עַד־שְׁנַת

הַיֹּבֵל וְחִשַּׁב־לוֹ כְּפִי שָׁנָיו יָשִׁיב אֶת־גְּאֻלָּתוֹ׃&nbsp; <b>כה,נג</b>

כִּשְׂכִיר שָׁנָה בְּשָׁנָה יִהְיֶה עִמּוֹ לֹא־יִרְדֶּנּוּ בְּפֶרֶךְ

לְעֵינֶיךָ׃&nbsp; <b>כה,נד</b>&nbsp;וְאִם־לֹא יִגָּאֵל בְּאֵלֶּה וְיָצָא בִּשְׁנַת

הַיֹּבֵל הוּא וּבָנָיו עִמּוֹ׃&nbsp; <b>כה,נה</b>&nbsp;כִּי־לִי בְנֵי־יִשְׂרָאֵל

עֲבָדִים עֲבָדַי הֵם אֲשֶׁר־הוֹצֵאתִי אוֹתָם מֵאֶרֶץ מִצְרָיִם&nbsp; אֲנִי

יְהוָה אֱלֹהֵיכֶם׃&nbsp; <b>כו,א</b>&nbsp;לֹא־תַעֲשׂוּ לָכֶם אֱלִילִם וּפֶסֶל

וּמַצֵּבָה לֹא־תָקִימוּ לָכֶם וְאֶבֶן מַשְׂכִּית לֹא תִתְּנוּ בְּאַרְצְכֶם

לְהִשְׁתַּחֲו‍ֹת עָלֶיהָ&nbsp; כִּי אֲנִי יְהוָה אֱלֹהֵיכֶם׃&nbsp; <b>כו,ב</b>

אֶת־שַׁבְּתֹתַי תִּשְׁמֹרוּ וּמִקְדָּשִׁי תִּירָאוּ&nbsp; אֲנִי יְהוָה׃&nbsp;&nbsp;{פ}</p>
<p><b>כו,ג</b> אִם־בְּחֻקֹּתַי תֵּלֵכוּ וְאֶת־מִצְו‍ֹתַי תִּשְׁמְרוּ וַעֲשִׂיתֶם אֹתָם׃&nbsp; <b>כו,ד</b>

וְנָתַתִּי גִשְׁמֵיכֶם בְּעִתָּם וְנָתְנָה הָאָרֶץ יְבוּלָהּ וְעֵץ הַשָּׂדֶה

יִתֵּן פִּרְיוֹ׃&nbsp; <b>כו,ה</b>&nbsp;וְהִשִּׂיג לָכֶם דַּיִשׁ אֶת־בָּצִיר

וּבָצִיר יַשִּׂיג אֶת־זָרַע וַאֲכַלְתֶּם לַחְמְכֶם לָשֹׂבַע וִישַׁבְתֶּם

לָבֶטַח בְּאַרְצְכֶם׃&nbsp; <b>כו,ו</b>&nbsp;וְנָתַתִּי שָׁלוֹם בָּאָרֶץ

וּשְׁכַבְתֶּם וְאֵין מַחֲרִיד וְהִשְׁבַּתִּי חַיָּה רָעָה מִן־הָאָרֶץ וְחֶרֶב

לֹא־תַעֲבֹר בְּאַרְצְכֶם׃&nbsp; <b>כו,ז</b>&nbsp;וּרְדַפְתֶּם אֶת־אֹיְבֵיכֶם

וְנָפְלוּ לִפְנֵיכֶם לֶחָרֶב׃&nbsp; <b>כו,ח</b>&nbsp;וְרָדְפוּ מִכֶּם חֲמִשָּׁה

מֵאָה וּמֵאָה מִכֶּם רְבָבָה יִרְדֹּפוּ וְנָפְלוּ אֹיְבֵיכֶם לִפְנֵיכֶם

לֶחָרֶב׃&nbsp; <b>כו,ט</b>&nbsp;וּפָנִיתִי אֲלֵיכֶם וְהִפְרֵיתִי אֶתְכֶם

וְהִרְבֵּיתִי אֶתְכֶם וַהֲקִימֹתִי אֶת־בְּרִיתִי אִתְּכֶם׃&nbsp; <b>כו,י</b>

וַאֲכַלְתֶּם יָשָׁן נוֹשָׁן וְיָשָׁן מִפְּנֵי חָדָשׁ תּוֹצִיאוּ׃&nbsp; <b>כו,יא</b>

וְנָתַתִּי מִשְׁכָּנִי בְּתוֹכְכֶם וְלֹא־תִגְעַל נַפְשִׁי אֶתְכֶם׃&nbsp; <b>כו,יב</b>

וְהִתְהַלַּכְתִּי בְּתוֹכְכֶם וְהָיִיתִי לָכֶם לֵאלֹהִים וְאַתֶּם תִּהְיוּ־לִי

לְעָם׃&nbsp; <b>כו,יג</b>&nbsp;אֲנִי יְהוָה אֱלֹהֵיכֶם אֲשֶׁר הוֹצֵאתִי אֶתְכֶם

מֵאֶרֶץ מִצְרַיִם מִהְיֹת לָהֶם עֲבָדִים וָאֶשְׁבֹּר מֹטֹת עֻלְּכֶם וָאוֹלֵךְ

אֶתְכֶם קוֹמְמִיּוּת׃&nbsp;&nbsp;{פ}</p>
<p><b>כו,יד</b>&nbsp;וְאִם־לֹא תִשְׁמְעוּ לִי וְלֹא תַעֲשׂוּ אֵת כָּל־הַמִּצְו‍ֹת הָאֵלֶּה׃&nbsp; <b>כו,טו</b>

וְאִם־בְּחֻקֹּתַי תִּמְאָסוּ וְאִם אֶת־מִשְׁפָּטַי תִּגְעַל נַפְשְׁכֶם

לְבִלְתִּי עֲשׂוֹת אֶת־כָּל־מִצְו‍ֹתַי לְהַפְרְכֶם אֶת־בְּרִיתִי׃&nbsp; <b>כו,טז</b>

אַף־אֲנִי אֶעֱשֶׂה־זֹּאת לָכֶם וְהִפְקַדְתִּי עֲלֵיכֶם בֶּהָלָה אֶת־הַשַּׁחֶפֶת

וְאֶת־הַקַּדַּחַת מְכַלּוֹת עֵינַיִם וּמְדִיבֹת נָפֶשׁ וּזְרַעְתֶּם לָרִיק

זַרְעֲכֶם וַאֲכָלֻהוּ אֹיְבֵיכֶם׃&nbsp; <b>כו,יז</b>&nbsp;וְנָתַתִּי פָנַי בָּכֶם

וְנִגַּפְתֶּם לִפְנֵי אֹיְבֵיכֶם וְרָדוּ בָכֶם שֹׂנְאֵיכֶם וְנַסְתֶּם

וְאֵין־רֹדֵף אֶתְכֶם׃&nbsp; <b>כו,יח</b>&nbsp;וְאִם־עַד־אֵלֶּה לֹא תִשְׁמְעוּ

לִי&nbsp; וְיָסַפְתִּי לְיַסְּרָה אֶתְכֶם שֶׁבַע עַל־חַטֹּאתֵיכֶם׃&nbsp; <b>כו,יט</b>

וְשָׁבַרְתִּי אֶת־גְּאוֹן עֻזְּכֶם וְנָתַתִּי אֶת־שְׁמֵיכֶם כַּבַּרְזֶל

וְאֶת־אַרְצְכֶם כַּנְּחֻשָׁה׃&nbsp; <b>כו,כ</b>&nbsp;וְתַם לָרִיק כֹּחֲכֶם

וְלֹא־תִתֵּן אַרְצְכֶם אֶת־יְבוּלָהּ וְעֵץ הָאָרֶץ לֹא יִתֵּן פִּרְיוֹ׃&nbsp; <b>כו,כא</b>

וְאִם־תֵּלְכוּ עִמִּי קֶרִי וְלֹא תֹאבוּ לִשְׁמֹעַ לִי וְיָסַפְתִּי עֲלֵיכֶם

מַכָּה שֶׁבַע כְּחַטֹּאתֵיכֶם׃&nbsp; <b>כו,כב</b>&nbsp;וְהִשְׁלַחְתִּי בָכֶם

אֶת־חַיַּת הַשָּׂדֶה וְשִׁכְּלָה אֶתְכֶם וְהִכְרִיתָה אֶת־בְּהֶמְתְּכֶם

וְהִמְעִיטָה אֶתְכֶם וְנָשַׁמּוּ דַּרְכֵיכֶם׃&nbsp; <b>כו,כג</b>

וְאִם־בְּאֵלֶּה לֹא תִוָּסְרוּ לִי וַהֲלַכְתֶּם עִמִּי קֶרִי׃&nbsp; <b>כו,כד</b>

וְהָלַכְתִּי אַף־אֲנִי עִמָּכֶם בְּקֶרִי וְהִכֵּיתִי אֶתְכֶם גַּם־אָנִי שֶׁבַע

עַל־חַטֹּאתֵיכֶם׃&nbsp; <b>כו,כה</b>&nbsp;וְהֵבֵאתִי עֲלֵיכֶם חֶרֶב נֹקֶמֶת

נְקַם־בְּרִית וְנֶאֱסַפְתֶּם אֶל־עָרֵיכֶם וְשִׁלַּחְתִּי דֶבֶר בְּתוֹכְכֶם

וְנִתַּתֶּם בְּיַד־אוֹיֵב׃&nbsp; <b>כו,כו</b>&nbsp;בְּשִׁבְרִי לָכֶם מַטֵּה־לֶחֶם

וְאָפוּ עֶשֶׂר נָשִׁים לַחְמְכֶם בְּתַנּוּר אֶחָד וְהֵשִׁיבוּ לַחְמְכֶם

בַּמִּשְׁקָל וַאֲכַלְתֶּם וְלֹא תִשְׂבָּעוּ׃&nbsp;&nbsp;{ס}</p>
<p><b>כו,כז</b> וְאִם־בְּזֹאת לֹא תִשְׁמְעוּ לִי וַהֲלַכְתֶּם עִמִּי בְּקֶרִי׃&nbsp; <b>כו,כח</b>

וְהָלַכְתִּי עִמָּכֶם בַּחֲמַת־קֶרִי וְיִסַּרְתִּי אֶתְכֶם אַף־אָנִי שֶׁבַע

עַל־חַטֹּאתֵיכֶם׃&nbsp; <b>כו,כט</b>&nbsp;וַאֲכַלְתֶּם בְּשַׂר בְּנֵיכֶם וּבְשַׂר

בְּנֹתֵיכֶם תֹּאכֵלוּ׃&nbsp; <b>כו,ל</b>&nbsp;וְהִשְׁמַדְתִּי אֶת־בָּמֹתֵיכֶם

וְהִכְרַתִּי אֶת־חַמָּנֵיכֶם וְנָתַתִּי אֶת־פִּגְרֵיכֶם עַל־פִּגְרֵי גִּלּוּלֵיכֶם

וְגָעֲלָה נַפְשִׁי אֶתְכֶם׃&nbsp; <b>כו,לא</b>&nbsp;וְנָתַתִּי אֶת־עָרֵיכֶם חָרְבָּה

וַהֲשִׁמּוֹתִי אֶת־מִקְדְּשֵׁיכֶם וְלֹא אָרִיחַ בְּרֵיחַ נִיחֹחֲכֶם׃&nbsp; <b>כו,לב</b>

וַהֲשִׁמֹּתִי אֲנִי אֶת־הָאָרֶץ וְשָׁמְמוּ עָלֶיהָ אֹיְבֵיכֶם הַיֹּשְׁבִים

בָּהּ׃&nbsp; <b>כו,לג</b>&nbsp;וְאֶתְכֶם אֱזָרֶה בַגּוֹיִם וַהֲרִיקֹתִי אַחֲרֵיכֶם

חָרֶב וְהָיְתָה אַרְצְכֶם שְׁמָמָה וְעָרֵיכֶם יִהְיוּ חָרְבָּה׃&nbsp; <b>כו,לד</b>

אָז תִּרְצֶה הָאָרֶץ אֶת־שַׁבְּתֹתֶיהָ כֹּל יְמֵי הָשַּׁמָּה וְאַתֶּם בְּאֶרֶץ

אֹיְבֵיכֶם אָז תִּשְׁבַּת הָאָרֶץ וְהִרְצָת אֶת־שַׁבְּתֹתֶיהָ׃&nbsp; <b>כו,לה</b>

כָּל־יְמֵי הָשַּׁמָּה תִּשְׁבֹּת אֵת אֲשֶׁר לֹא־שָׁבְתָה בְּשַׁבְּתֹתֵיכֶם

בְּשִׁבְתְּכֶם עָלֶיהָ׃&nbsp; <b>כו,לו</b>&nbsp;וְהַנִּשְׁאָרִים בָּכֶם וְהֵבֵאתִי

מֹרֶךְ בִּלְבָבָם בְּאַרְצֹת אֹיְבֵיהֶם וְרָדַף אֹתָם קוֹל עָלֶה נִדָּף וְנָסוּ

מְנֻסַת־חֶרֶב וְנָפְלוּ וְאֵין רֹדֵף׃&nbsp; <b>כו,לז</b>&nbsp;וְכָשְׁלוּ

אִישׁ־בְּאָחִיו כְּמִפְּנֵי־חֶרֶב וְרֹדֵף אָיִן וְלֹא־תִהְיֶה לָכֶם תְּקוּמָה

לִפְנֵי אֹיְבֵיכֶם׃&nbsp; <b>כו,לח</b>&nbsp;וַאֲבַדְתֶּם בַּגּוֹיִם וְאָכְלָה

אֶתְכֶם אֶרֶץ אֹיְבֵיכֶם׃&nbsp; <b>כו,לט</b>&nbsp;וְהַנִּשְׁאָרִים בָּכֶם יִמַּקּוּ

בַּעֲו‍ֹנָם בְּאַרְצֹת אֹיְבֵיכֶם וְאַף בַּעֲו‍ֹנֹת אֲבֹתָם אִתָּם

יִמָּקּוּ׃&nbsp; <b>כו,מ</b>&nbsp;וְהִתְוַדּוּ אֶת־עֲו‍ֹנָם וְאֶת־עֲו‍ֹן אֲבֹתָם

בְּמַעֲלָם אֲשֶׁר מָעֲלוּ־בִי וְאַף אֲשֶׁר־הָלְכוּ עִמִּי בְּקֶרִי׃&nbsp; <b>כו,מא</b>

אַף־אֲנִי אֵלֵךְ עִמָּם בְּקֶרִי וְהֵבֵאתִי אֹתָם בְּאֶרֶץ אֹיְבֵיהֶם אוֹ־אָז

יִכָּנַע לְבָבָם הֶעָרֵל וְאָז יִרְצוּ אֶת־עֲו‍ֹנָם׃&nbsp; <b>כו,מב</b>

וְזָכַרְתִּי אֶת־בְּרִיתִי יַעֲקוֹב וְאַף אֶת־בְּרִיתִי יִצְחָק וְאַף

אֶת־בְּרִיתִי אַבְרָהָם אֶזְכֹּר וְהָאָרֶץ אֶזְכֹּר׃&nbsp; <b>כו,מג</b>

וְהָאָרֶץ תֵּעָזֵב מֵהֶם וְתִרֶץ אֶת־שַׁבְּתֹתֶיהָ בָּהְשַׁמָּה מֵהֶם וְהֵם

יִרְצוּ אֶת־עֲו‍ֹנָם יַעַן וּבְיַעַן בְּמִשְׁפָּטַי מָאָסוּ וְאֶת־חֻקֹּתַי

גָּעֲלָה נַפְשָׁם׃&nbsp; <b>כו,מד</b>&nbsp;וְאַף־גַּם־זֹאת בִּהְיוֹתָם בְּאֶרֶץ

אֹיְבֵיהֶם לֹא־מְאַסְתִּים וְלֹא־גְעַלְתִּים לְכַלֹּתָם לְהָפֵר בְּרִיתִי

אִתָּם&nbsp; כִּי אֲנִי יְהוָה אֱלֹהֵיהֶם׃&nbsp; <b>כו,מה</b>&nbsp;וְזָכַרְתִּי

לָהֶם בְּרִית רִאשֹׁנִים&nbsp; אֲשֶׁר הוֹצֵאתִי־אֹתָם מֵאֶרֶץ מִצְרַיִם

לְעֵינֵי הַגּוֹיִם לִהְיוֹת לָהֶם לֵאלֹהִים אֲנִי יְהוָה׃&nbsp; <b>כו,מו</b>

אֵלֶּה הַחֻקִּים וְהַמִּשְׁפָּטִים וְהַתּוֹרֹת אֲשֶׁר נָתַן יְהוָה בֵּינוֹ

וּבֵין בְּנֵי יִשְׂרָאֵל בְּהַר סִינַי בְּיַד־מֹשֶׁה׃&nbsp;&nbsp;{פ}</p>
<p><b>כז,א</b>&nbsp;וַיְדַבֵּר יְהוָה אֶל־מֹשֶׁה לֵּאמֹר׃&nbsp; <b>כז,ב</b>&nbsp;דַּבֵּר אֶל־בְּנֵי יִשְׂרָאֵל

וְאָמַרְתָּ אֲלֵהֶם אִישׁ כִּי יַפְלִא נֶדֶר בְּעֶרְכְּךָ נְפָשֹׁת

לַיהוָה׃&nbsp; <b>כז,ג</b>&nbsp;וְהָיָה עֶרְכְּךָ הַזָּכָר מִבֶּן עֶשְׂרִים שָׁנָה

וְעַד בֶּן־שִׁשִּׁים שָׁנָה&nbsp; וְהָיָה עֶרְכְּךָ חֲמִשִּׁים שֶׁקֶל כֶּסֶף

בְּשֶׁקֶל הַקֹּדֶשׁ׃&nbsp; <b>כז,ד</b>&nbsp;וְאִם־נְקֵבָה הִוא וְהָיָה עֶרְכְּךָ

שְׁלֹשִׁים שָׁקֶל׃&nbsp; <b>כז,ה</b>&nbsp;וְאִם מִבֶּן־חָמֵשׁ שָׁנִים וְעַד

בֶּן־עֶשְׂרִים שָׁנָה וְהָיָה עֶרְכְּךָ הַזָּכָר עֶשְׂרִים שְׁקָלִים

וְלַנְּקֵבָה עֲשֶׂרֶת שְׁקָלִים׃&nbsp; <b>כז,ו</b>&nbsp;וְאִם מִבֶּן־חֹדֶשׁ וְעַד

בֶּן־חָמֵשׁ שָׁנִים וְהָיָה עֶרְכְּךָ הַזָּכָר חֲמִשָּׁה שְׁקָלִים כָּסֶף

וְלַנְּקֵבָה עֶרְכְּךָ שְׁלֹשֶׁת שְׁקָלִים כָּסֶף׃&nbsp; <b>כז,ז</b>&nbsp;וְאִם

מִבֶּן־שִׁשִּׁים שָׁנָה וָמַעְלָה אִם־זָכָר וְהָיָה עֶרְכְּךָ חֲמִשָּׁה עָשָׂר

שָׁקֶל וְלַנְּקֵבָה עֲשָׂרָה שְׁקָלִים׃&nbsp; <b>כז,ח</b>&nbsp;וְאִם־מָךְ הוּא

מֵעֶרְכֶּךָ וְהֶעֱמִידוֹ לִפְנֵי הַכֹּהֵן וְהֶעֱרִיךְ אֹתוֹ הַכֹּהֵן&nbsp;

עַל־פִּי אֲשֶׁר תַּשִּׂיג יַד הַנֹּדֵר יַעֲרִיכֶנּוּ הַכֹּהֵן׃&nbsp;&nbsp;{ס}</p>
<p><b>כז,ט</b>&nbsp;וְאִם־בְּהֵמָה אֲשֶׁר יַקְרִיבוּ מִמֶּנָּה קָרְבָּן לַיהוָה&nbsp; כֹּל אֲשֶׁר יִתֵּן מִמֶּנּוּ

לַיהוָה יִהְיֶה־קֹּדֶשׁ׃&nbsp; <b>כז,י</b>&nbsp;לֹא יַחֲלִיפֶנּוּ וְלֹא־יָמִיר אֹתוֹ

טוֹב בְּרָע אוֹ־רַע בְּטוֹב וְאִם־הָמֵר יָמִיר בְּהֵמָה בִּבְהֵמָה וְהָיָה־הוּא

וּתְמוּרָתוֹ יִהְיֶה־קֹּדֶשׁ׃&nbsp; <b>כז,יא</b>&nbsp;וְאִם כָּל־בְּהֵמָה טְמֵאָה

אֲשֶׁר לֹא־יַקְרִיבוּ מִמֶּנָּה קָרְבָּן לַיהוָה וְהֶעֱמִיד אֶת־הַבְּהֵמָה

לִפְנֵי הַכֹּהֵן׃&nbsp; <b>כז,יב</b>&nbsp;וְהֶעֱרִיךְ הַכֹּהֵן אֹתָהּ בֵּין טוֹב

וּבֵין רָע&nbsp; כְּעֶרְכְּךָ הַכֹּהֵן כֵּן יִהְיֶה׃&nbsp; <b>כז,יג</b>

וְאִם־גָּאֹל יִגְאָלֶנָּה וְיָסַף חֲמִישִׁתוֹ עַל־עֶרְכֶּךָ׃&nbsp; <b>כז,יד</b>

וְאִישׁ כִּי־יַקְדִּשׁ אֶת־בֵּיתוֹ קֹדֶשׁ לַיהוָה וְהֶעֱרִיכוֹ הַכֹּהֵן בֵּין

טוֹב וּבֵין רָע&nbsp; כַּאֲשֶׁר יַעֲרִיךְ אֹתוֹ הַכֹּהֵן כֵּן יָקוּם׃&nbsp; <b>כז,טו</b>

וְאִם־הַמַּקְדִּישׁ יִגְאַל אֶת־בֵּיתוֹ&nbsp; וְיָסַף חֲמִישִׁית כֶּסֶף־עֶרְכְּךָ

עָלָיו וְהָיָה לוֹ׃&nbsp; <b>כז,טז</b>&nbsp;וְאִם מִשְּׂדֵה אֲחֻזָּתוֹ יַקְדִּישׁ

אִישׁ לַיהוָה וְהָיָה עֶרְכְּךָ לְפִי זַרְעוֹ&nbsp; זֶרַע חֹמֶר שְׂעֹרִים

בַּחֲמִשִּׁים שֶׁקֶל כָּסֶף׃&nbsp; <b>כז,יז</b>&nbsp;אִם־מִשְּׁנַת הַיֹּבֵל

יַקְדִּישׁ שָׂדֵהוּ כְּעֶרְכְּךָ יָקוּם׃&nbsp; <b>כז,יח</b>&nbsp;וְאִם־אַחַר

הַיֹּבֵל יַקְדִּישׁ שָׂדֵהוּ וְחִשַּׁב־לוֹ הַכֹּהֵן אֶת־הַכֶּסֶף עַל־פִּי

הַשָּׁנִים הַנּוֹתָרֹת עַד שְׁנַת הַיֹּבֵל וְנִגְרַע מֵעֶרְכֶּךָ׃&nbsp; <b>כז,יט</b>

וְאִם־גָּאֹל יִגְאַל אֶת־הַשָּׂדֶה הַמַּקְדִּישׁ אֹתוֹ&nbsp; וְיָסַף חֲמִשִׁית

כֶּסֶף־עֶרְכְּךָ עָלָיו וְקָם לוֹ׃&nbsp; <b>כז,כ</b>&nbsp;וְאִם־לֹא יִגְאַל

אֶת־הַשָּׂדֶה וְאִם־מָכַר אֶת־הַשָּׂדֶה לְאִישׁ אַחֵר לֹא יִגָּאֵל עוֹד׃&nbsp; <b>כז,כא</b>

וְהָיָה הַשָּׂדֶה בְּצֵאתוֹ בַיֹּבֵל קֹדֶשׁ לַיהוָה כִּשְׂדֵה הַחֵרֶם&nbsp;

לַכֹּהֵן תִּהְיֶה אֲחֻזָּתוֹ׃&nbsp; <b>כז,כב</b>&nbsp;וְאִם אֶת־שְׂדֵה מִקְנָתוֹ

אֲשֶׁר לֹא מִשְּׂדֵה אֲחֻזָּתוֹ יַקְדִּישׁ לַיהוָה׃&nbsp; <b>כז,כג</b>

וְחִשַּׁב־לוֹ הַכֹּהֵן אֵת מִכְסַת הָעֶרְכְּךָ עַד שְׁנַת הַיֹּבֵל וְנָתַן

אֶת־הָעֶרְכְּךָ בַּיּוֹם הַהוּא קֹדֶשׁ לַיהוָה׃&nbsp; <b>כז,כד</b>&nbsp;בִּשְׁנַת

הַיּוֹבֵל יָשׁוּב הַשָּׂדֶה לַאֲשֶׁר קָנָהוּ מֵאִתּוֹ לַאֲשֶׁר־לוֹ אֲחֻזַּת

הָאָרֶץ׃&nbsp; <b>כז,כה</b>&nbsp;וְכָל־עֶרְכְּךָ יִהְיֶה בְּשֶׁקֶל הַקֹּדֶשׁ&nbsp;

עֶשְׂרִים גֵּרָה יִהְיֶה הַשָּׁקֶל׃&nbsp; <b>כז,כו</b>&nbsp;אַךְ־בְּכוֹר

אֲשֶׁר־יְבֻכַּר לַיהוָה בִּבְהֵמָה לֹא־יַקְדִּישׁ אִישׁ אֹתוֹ&nbsp; אִם־שׁוֹר

אִם־שֶׂה לַיהוָה הוּא׃&nbsp; <b>כז,כז</b>&nbsp;וְאִם בַּבְּהֵמָה הַטְּמֵאָה וּפָדָה

בְעֶרְכֶּךָ וְיָסַף חֲמִשִׁתוֹ עָלָיו וְאִם־לֹא יִגָּאֵל וְנִמְכַּר

בְּעֶרְכֶּךָ׃&nbsp; <b>כז,כח</b>&nbsp;אַךְ־כָּל־חֵרֶם אֲשֶׁר יַחֲרִם אִישׁ לַיהוָה

מִכָּל־אֲשֶׁר־לוֹ מֵאָדָם וּבְהֵמָה וּמִשְּׂדֵה אֲחֻזָּתוֹ לֹא יִמָּכֵר וְלֹא

יִגָּאֵל&nbsp; כָּל־חֵרֶם קֹדֶשׁ־קָדָשִׁים הוּא לַיהוָה׃&nbsp; <b>כז,כט</b>

כָּל־חֵרֶם אֲשֶׁר יָחֳרַם מִן־הָאָדָם לֹא יִפָּדֶה&nbsp; מוֹת יוּמָת׃&nbsp; <b>כז,ל</b>

וְכָל־מַעְשַׂר הָאָרֶץ מִזֶּרַע הָאָרֶץ מִפְּרִי הָעֵץ לַיהוָה הוּא&nbsp;

קֹדֶשׁ לַיהוָה׃&nbsp; <b>כז,לא</b>&nbsp;וְאִם־גָּאֹל יִגְאַל אִישׁ מִמַּעַשְׂרוֹ

חֲמִשִׁיתוֹ יֹסֵף עָלָיו׃&nbsp; <b>כז,לב</b>&nbsp;וְכָל־מַעְשַׂר בָּקָר וָצֹאן כֹּל

אֲשֶׁר־יַעֲבֹר תַּחַת הַשָּׁבֶט הָעֲשִׂירִי יִהְיֶה־קֹּדֶשׁ לַיהוָה׃&nbsp; <b>כז,לג</b>

לֹא יְבַקֵּר בֵּין־טוֹב לָרַע וְלֹא יְמִירֶנּוּ וְאִם־הָמֵר יְמִירֶנּוּ

וְהָיָה־הוּא וּתְמוּרָתוֹ יִהְיֶה־קֹּדֶשׁ לֹא יִגָּאֵל׃&nbsp; <b>כז,לד</b>&nbsp;אֵלֶּה

הַמִּצְו‍ֹת אֲשֶׁר צִוָּה יְהוָה אֶת־מֹשֶׁה אֶל־בְּנֵי יִשְׂרָאֵל&nbsp; בְּהַר

סִינָי׃&nbsp;&nbsp;{ש}</p>
</div>
<hr align=center width=300 size=1 style='color:#c0c0c0'>
<div dir=ltr>
<p class=c><a href="index.htm">Index</a>

&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
<a href="num.htm">Poster</a></p>
</td></tr>
</table>


﻿		<table width=520 align=center>
<tr><td>






</td></tr>
</table>



<center>
<!--LiveInternet counter-->
		 <script type="text/javascript"><!--
		document.write("<a href='http://www.liveinternet.ru/click' "+
		"target=_blank><img src='http://counter.yadro.ru/hit?t22.3;r"+
		escape(document.referrer)+((typeof(screen)=="undefined")?"":
		";s"+screen.width+"*"+screen.height+"*"+(screen.colorDepth?
		screen.colorDepth:screen.pixelDepth))+";u"+escape(document.URL)+
		";"+Math.random()+
		"' alt='' title='LiveInternet: 24"+
		" ,24' "+
		"border='0' width='88' height='31'><\/a>")
		//--></script><!--/LiveInternet-->
		<script async="async" src="https://w.uptolike.com/widgets/v1/zp.js?pid=1428829" type="text/javascript"></script>
		
		</center>

<!--ba96768aa0d7b5ad-->

		
		<table width=1000 align=center>
<tr><td>

<!--adapt-->




<script async src="//pagead2.googlesyndication.com/pagead/js/adsbygoogle.js"></script>
<!-- NEW2 -->
<ins class="adsbygoogle"
     style="display:block"
     data-ad-client="ca-pub-6044271981988239"
     data-ad-slot="1068740841"
     data-ad-format="auto"></ins>
<script>
(adsbygoogle = window.adsbygoogle || []).push({});
</script>



</td></tr>
</table>

</body>
</html>

