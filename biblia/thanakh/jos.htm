<html>
<head>
<title>Biblia Hebraica. Iosue</title>
<meta http-equiv="Content-Type" content="text/html; charset=utf-8">
<meta content="Ruslan Khazarzar" name="author">
<meta content="Library of Ruslan Khazarzar, Bible, Biblia, Biblia Hebraica" name="keywords">
<meta content="Biblia Hebraica, Iosue" name="description">
<link href="../../hebr.css" rel="stylesheet" type="text/css">
</head>
<body>
﻿
<center>
<script async src="//pagead2.googlesyndication.com/pagead/js/adsbygoogle.js"></script>
<script>
     (adsbygoogle = window.adsbygoogle || []).push({
          google_ad_client: "ca-pub-6044271981988239",
          enable_page_level_ads: true
     });
</script>



<script>

document.addEventListener('copy', function () {
    var ignorePages = ['about', 'adv', 'feedback']
    for (var i = 0; i < ignorePages.length; i++) {
        if (location.href.search(ignorePages[i]) != -1) {
            return;
        }
    }

    var s = window.getSelection()
    var oldRange = s.getRangeAt(0)
    var newdiv = document.createElement('div')
    newdiv.style.position = 'absolute';
    newdiv.style.left = '-99999px';
    document.body.appendChild(newdiv)
    newdiv.appendChild(oldRange.cloneContents())

    var copyright = document.createElement('span');
    var readMore = ':';
    if (typeof TT !== "undefined") {
        readMore = TT['READ_MORE']
    }
    copyright.innerHTML =  readMore + ' ' + location.href;
    copyright.setAttribute('id', 'copyright-text')
    newdiv.appendChild(copyright)

    r = document.createRange()
    s.removeAllRanges()
    r.selectNode(newdiv)
    s.addRange(r)

    window.setTimeout(function () {
        s.removeAllRanges()
        s.addRange(oldRange)
        newdiv.remove()
    }, 100);
});
</script>






<script async src="//pagead2.googlesyndication.com/pagead/js/adsbygoogle.js"></script>
<!-- NEW1 -->
<ins class="adsbygoogle"
     style="display:inline-block;width:728px;height:90px"
     data-ad-client="ca-pub-6044271981988239"
     data-ad-slot="5638541248"></ins>
<script>
(adsbygoogle = window.adsbygoogle || []).push({});
</script>


</center>

<table width=630 align=center>
<tr><td>


<script type="text/javascript">
<!--
var _acic={dataProvider:10};(function(){var e=document.createElement("script");e.type="text/javascript";e.async=true;e.src="//www.acint.net/aci.js";var t=document.getElementsByTagName("script")[0];t.parentNode.insertBefore(e,t)})()
//-->
</script><!--d5cc92c8--><!--d5cc92c8--><script async="async" src="https://w.uptolike.com/widgets/v1/zp.js?pid=lf97b1488ad0a06f160b1ea92baf6dca5a4b5e9b17" type="text/javascript"></script><!--18a21--><!--d5cc92c8--><!--d5cc92c8--><script async="async" src="https://w.uptolike.com/widgets/v1/zp.js?pid=lf97b1488ad0a06f160b1ea92baf6dca5a4b5e9b17" type="text/javascript"></script>







</td></tr>
</table><p>


<table style='border:solid black .25pt' align=center cellpadding=15 cellspacing=0 width=700>
<tr><td>
<div dir=rtl lang=HE>
<h1>יהושע</h1>
<p><b>א,א</b>&nbsp;וַיְהִי אַחֲרֵי מוֹת מֹשֶׁה עֶבֶד יְהוָה וַיֹּאמֶר יְהוָה אֶל־יְהוֹשֻׁעַ בִּן־נוּן

מְשָׁרֵת מֹשֶׁה לֵאמֹר׃&nbsp; <b>א,ב</b>&nbsp;מֹשֶׁה עַבְדִּי מֵת וְעַתָּה קוּם

עֲבֹר אֶת־הַיַּרְדֵּן הַזֶּה אַתָּה וְכָל־הָעָם הַזֶּה אֶל־הָאָרֶץ אֲשֶׁר

אָנֹכִי נֹתֵן לָהֶם לִבְנֵי יִשְׂרָאֵל׃&nbsp; <b>א,ג</b>&nbsp;כָּל־מָקוֹם אֲשֶׁר

תִּדְרֹךְ כַּף־רַגְלְכֶם בּוֹ לָכֶם נְתַתִּיו&nbsp; כַּאֲשֶׁר דִּבַּרְתִּי אֶל־מֹשֶׁה׃&nbsp;
<b>א,ד</b>&nbsp;מֵהַמִּדְבָּר וְהַלְּבָנוֹן הַזֶּה וְעַד־הַנָּהָר הַגָּדוֹל

נְהַר־פְּרָת כֹּל אֶרֶץ הַחִתִּים וְעַד־הַיָּם הַגָּדוֹל מְבוֹא הַשָּׁמֶשׁ

יִהְיֶה גְּבוּלְכֶם׃&nbsp; <b>א,ה</b>&nbsp;לֹא־יִתְיַצֵּב אִישׁ לְפָנֶיךָ כֹּל יְמֵי

חַיֶּיךָ&nbsp; כַּאֲשֶׁר הָיִיתִי עִם־מֹשֶׁה אֶהְיֶה עִמָּךְ לֹא אַרְפְּךָ

וְלֹא אֶעֶזְבֶךָּ׃&nbsp; <b>א,ו</b>&nbsp;חֲזַק וֶאֱמָץ&nbsp; כִּי אַתָּה תַּנְחִיל

אֶת־הָעָם הַזֶּה אֶת־הָאָרֶץ אֲשֶׁר־נִשְׁבַּעְתִּי לַאֲבוֹתָם לָתֵת

לָהֶם׃&nbsp; <b>א,ז</b>&nbsp;רַק חֲזַק וֶאֱמַץ מְאֹד לִשְׁמֹר לַעֲשׂוֹת

כְּכָל־הַתּוֹרָה אֲשֶׁר צִוְּךָ מֹשֶׁה עַבְדִּי אַל־תָּסוּר מִמֶּנּוּ יָמִין

וּשְׂמֹאול&nbsp; לְמַעַן תַּשְׂכִּיל בְּכֹל אֲשֶׁר תֵּלֵךְ׃&nbsp; <b>א,ח</b>

לֹא־יָמוּשׁ סֵפֶר הַתּוֹרָה הַזֶּה מִפִּיךָ וְהָגִיתָ בּוֹ יוֹמָם וָלַיְלָה

לְמַעַן תִּשְׁמֹר לַעֲשׂוֹת כְּכָל־הַכָּתוּב בּוֹ&nbsp; כִּי־אָז תַּצְלִיחַ

אֶת־דְּרָכֶךָ וְאָז תַּשְׂכִּיל׃&nbsp; <b>א,ט</b>&nbsp;הֲלוֹא צִוִּיתִיךָ חֲזַק

וֶאֱמָץ אַל־תַּעֲרֹץ וְאַל־תֵּחָת&nbsp; כִּי עִמְּךָ יְהוָה אֱלֹהֶיךָ בְּכֹל

אֲשֶׁר תֵּלֵךְ׃&nbsp;&nbsp;{פ}</p>
<p><b>א,י</b>&nbsp;וַיְצַו יְהוֹשֻׁעַ אֶת־שֹׁטְרֵי הָעָם לֵאמֹר׃&nbsp; <b>א,יא</b>&nbsp;עִבְרוּ בְּקֶרֶב

הַמַּחֲנֶה וְצַוּוּ אֶת־הָעָם לֵאמֹר הָכִינוּ לָכֶם צֵידָה&nbsp; כִּי בְּעוֹד

שְׁלֹשֶׁת יָמִים אַתֶּם עֹבְרִים אֶת־הַיַּרְדֵּן הַזֶּה לָבוֹא לָרֶשֶׁת

אֶת־הָאָרֶץ אֲשֶׁר יְהוָה אֱלֹהֵיכֶם נֹתֵן לָכֶם לְרִשְׁתָּהּ׃&nbsp;&nbsp;{פ}</p>
<p><b>א,יב</b>&nbsp;וְלָראוּבֵנִי וְלַגָּדִי וְלַחֲצִי שֵׁבֶט הַמְנַשֶּׁה אָמַר יְהוֹשֻׁעַ לֵאמֹר׃&nbsp; <b>א,יג</b>

זָכוֹר אֶת־הַדָּבָר אֲשֶׁר צִוָּה אֶתְכֶם מֹשֶׁה עֶבֶד־יְהוָה לֵאמֹר&nbsp;

יְהוָה אֱלֹהֵיכֶם מֵנִיחַ לָכֶם וְנָתַן לָכֶם אֶת־הָאָרֶץ הַזֹּאת׃&nbsp; <b>א,יד</b>

נְשֵׁיכֶם טַפְּכֶם וּמִקְנֵיכֶם יֵשְׁבוּ בָּאָרֶץ אֲשֶׁר נָתַן לָכֶם מֹשֶׁה בְּעֵבֶר

הַיַּרְדֵּן וְאַתֶּם תַּעַבְרוּ חֲמֻשִׁים לִפְנֵי אֲחֵיכֶם כֹּל גִּבּוֹרֵי

הַחַיִל וַעֲזַרְתֶּם אוֹתָם׃&nbsp; <b>א,טו</b>&nbsp;עַד אֲשֶׁר־יָנִיחַ יְהוָה

לַאֲחֵיכֶם כָּכֶם וְיָרְשׁוּ גַם־הֵמָּה אֶת־הָאָרֶץ אֲשֶׁר־יְהוָה אֱלֹהֵיכֶם

נֹתֵן לָהֶם וְשַׁבְתֶּם לְאֶרֶץ יְרֻשַּׁתְכֶם וִירִשְׁתֶּם אוֹתָהּ אֲשֶׁר נָתַן

לָכֶם מֹשֶׁה עֶבֶד יְהוָה בְּעֵבֶר הַיַּרְדֵּן מִזְרַח הַשָּׁמֶשׁ׃&nbsp; <b>א,טז</b>

וַיַּעֲנוּ אֶת־יְהוֹשֻׁעַ לֵאמֹר&nbsp; כֹּל אֲשֶׁר־צִוִּיתָנוּ נַעֲשֶׂה

וְאֶל־כָּל־אֲשֶׁר תִּשְׁלָחֵנוּ נֵלֵךְ׃&nbsp; <b>א,יז</b>&nbsp;כְּכֹל

אֲשֶׁר־שָׁמַעְנוּ אֶל־מֹשֶׁה כֵּן נִשְׁמַע אֵלֶיךָ&nbsp; רַק יִהְיֶה יְהוָה

אֱלֹהֶיךָ עִמָּךְ כַּאֲשֶׁר הָיָה עִם־מֹשֶׁה׃&nbsp; <b>א,יח</b>&nbsp;כָּל־אִישׁ

אֲשֶׁר־יַמְרֶה אֶת־פִּיךָ וְלֹא־יִשְׁמַע אֶת־דְּבָרֶיךָ לְכֹל

אֲשֶׁר־תְּצַוֶּנּוּ יוּמָת&nbsp; רַק חֲזַק וֶאֱמָץ׃&nbsp;&nbsp;{פ}</p>
<p><b>ב,א</b>&nbsp;וַיִּשְׁלַח יְהוֹשֻׁעַ־בִּן־נוּן מִן־הַשִּׁטִּים שְׁנַיִם־אֲנָשִׁים מְרַגְּלִים חֶרֶשׁ

לֵאמֹר לְכוּ רְאוּ אֶת־הָאָרֶץ וְאֶת־יְרִיחוֹ וַיֵּלְכוּ וַיָּבֹאוּ

בֵּית־אִשָּׁה זוֹנָה וּשְׁמָהּ רָחָב וַיִּשְׁכְּבוּ־שָׁמָּה׃&nbsp; <b>ב,ב</b>

וַיֵּאָמַר לְמֶלֶךְ יְרִיחוֹ לֵאמֹר&nbsp; הִנֵּה אֲנָשִׁים בָּאוּ הֵנָּה

הַלַּיְלָה מִבְּנֵי יִשְׂרָאֵל לַחְפֹּר אֶת־הָאָרֶץ׃&nbsp; <b>ב,ג</b>

וַיִּשְׁלַח מֶלֶךְ יְרִיחוֹ אֶל־רָחָב לֵאמֹר&nbsp; הוֹצִיאִי הָאֲנָשִׁים

הַבָּאִים אֵלַיִךְ אֲשֶׁר־בָּאוּ לְבֵיתֵךְ כִּי לַחְפֹּר אֶת־כָּל־הָאָרֶץ

בָּאוּ׃&nbsp; <b>ב,ד</b>&nbsp;וַתִּקַּח הָאִשָּׁה אֶת־שְׁנֵי הָאֲנָשִׁים

וַתִּצְפְּנוֹ וַתֹּאמֶר כֵּן בָּאוּ אֵלַי הָאֲנָשִׁים וְלֹא יָדַעְתִּי מֵאַיִן

הֵמָּה׃&nbsp; <b>ב,ה</b>&nbsp;וַיְהִי הַשַּׁעַר לִסְגּוֹר בַּחֹשֶׁךְ וְהָאֲנָשִׁים

יָצָאוּ לֹא יָדַעְתִּי אָנָה הָלְכוּ הָאֲנָשִׁים רִדְפוּ מַהֵר אַחֲרֵיהֶם כִּי

תַשִּׂיגוּם׃&nbsp; <b>ב,ו</b>&nbsp;וְהִיא הֶעֱלָתַם הַגָּגָה וַתִּטְמְנֵם

בְּפִשְׁתֵּי הָעֵץ הָעֲרֻכוֹת לָהּ עַל־הַגָּג׃&nbsp; <b>ב,ז</b>&nbsp;וְהָאֲנָשִׁים

רָדְפוּ אַחֲרֵיהֶם דֶּרֶךְ הַיַּרְדֵּן עַל הַמַּעְבְּרוֹת וְהַשַּׁעַר סָגָרוּ

אַחֲרֵי כַּאֲשֶׁר יָצְאוּ הָרֹדְפִים אַחֲרֵיהֶם׃&nbsp; <b>ב,ח</b>&nbsp;וְהֵמָּה

טֶרֶם יִשְׁכָּבוּן וְהִיא עָלְתָה עֲלֵיהֶם עַל־הַגָּג׃&nbsp; <b>ב,ט</b>

וַתֹּאמֶר אֶל־הָאֲנָשִׁים יָדַעְתִּי כִּי־נָתַן יְהוָה לָכֶם אֶת־הָאָרֶץ

וְכִי־נָפְלָה אֵימַתְכֶם עָלֵינוּ וְכִי נָמֹגוּ כָּל־יֹשְׁבֵי הָאָרֶץ

מִפְּנֵיכֶם׃&nbsp; <b>ב,י</b>&nbsp;כִּי שָׁמַעְנוּ אֵת אֲשֶׁר־הוֹבִישׁ יְהוָה אֶת־מֵי

יַם־סוּף מִפְּנֵיכֶם בְּצֵאתְכֶם מִמִּצְרָיִם וַאֲשֶׁר עֲשִׂיתֶם לִשְׁנֵי

מַלְכֵי הָאֱמֹרִי אֲשֶׁר בְּעֵבֶר הַיַּרְדֵּן לְסִיחֹן וּלְעוֹג אֲשֶׁר

הֶחֱרַמְתֶּם אוֹתָם׃&nbsp; <b>ב,יא</b>&nbsp;וַנִּשְׁמַע וַיִּמַּס לְבָבֵנוּ

וְלֹא־קָמָה עוֹד רוּחַ בְּאִישׁ מִפְּנֵיכֶם&nbsp; כִּי יְהוָה אֱלֹהֵיכֶם הוּא

אֱלֹהִים בַּשָּׁמַיִם מִמַּעַל וְעַל־הָאָרֶץ מִתָּחַת׃&nbsp; <b>ב,יב</b>

וְעַתָּה הִשָּׁבְעוּ־נָא לִי בַּיהוָה כִּי־עָשִׂיתִי עִמָּכֶם חָסֶד וַעֲשִׂיתֶם

גַּם־אַתֶּם עִם־בֵּית אָבִי חֶסֶד וּנְתַתֶּם לִי אוֹת אֱמֶת׃&nbsp; <b>ב,יג</b>

וְהַחֲיִתֶם אֶת־אָבִי וְאֶת־אִמִּי וְאֶת־אַחַי וְאֶת־אחותי (אַחְיוֹתַי) וְאֵת

כָּל־אֲשֶׁר לָהֶם וְהִצַּלְתֶּם אֶת־נַפְשֹׁתֵינוּ מִמָּוֶת׃&nbsp; <b>ב,יד</b>

וַיֹּאמְרוּ לָהּ הָאֲנָשִׁים נַפְשֵׁנוּ תַחְתֵּיכֶם לָמוּת אִם לֹא תַגִּידוּ

אֶת־דְּבָרֵנוּ זֶה וְהָיָה בְּתֵת־יְהוָה לָנוּ אֶת־הָאָרֶץ וְעָשִׂינוּ עִמָּךְ

חֶסֶד וֶאֱמֶת׃&nbsp; <b>ב,טו</b>&nbsp;וַתּוֹרִדֵם בַּחֶבֶל בְּעַד הַחַלּוֹן&nbsp;

כִּי בֵיתָהּ בְּקִיר הַחוֹמָה וּבַחוֹמָה הִיא יוֹשָׁבֶת׃&nbsp; <b>ב,טז</b>

וַתֹּאמֶר לָהֶם הָהָרָה לֵּכוּ פֶּן־יִפְגְּעוּ בָכֶם הָרֹדְפִים וְנַחְבֵּתֶם

שָׁמָּה שְׁלֹשֶׁת יָמִים עַד שׁוֹב הָרֹדְפִים וְאַחַר תֵּלְכוּ

לְדַרְכְּכֶם׃&nbsp; <b>ב,יז</b>&nbsp;וַיֹּאמְרוּ אֵלֶיהָ הָאֲנָשִׁים&nbsp; נְקִיִּם

אֲנַחְנוּ מִשְּׁבֻעָתֵךְ הַזֶּה אֲשֶׁר הִשְׁבַּעְתָּנוּ׃&nbsp; <b>ב,יח</b>

הִנֵּה אֲנַחְנוּ בָאִים בָּאָרֶץ אֶת־תִּקְוַת חוּט הַשָּׁנִי הַזֶּה תִּקְשְׁרִי

בַּחַלּוֹן אֲשֶׁר הוֹרַדְתֵּנוּ בוֹ וְאֶת־אָבִיךְ וְאֶת־אִמֵּךְ וְאֶת־אַחַיִךְ

וְאֵת כָּל־בֵּית אָבִיךְ תַּאַסְפִי אֵלַיִךְ הַבָּיְתָה׃&nbsp; <b>ב,יט</b>

וְהָיָה כֹּל אֲשֶׁר־יֵצֵא מִדַּלְתֵי בֵיתֵךְ הַחוּצָה דָּמוֹ בְרֹאשׁוֹ

וַאֲנַחְנוּ נְקִיִּם וְכֹל אֲשֶׁר יִהְיֶה אִתָּךְ בַּבַּיִת דָּמוֹ בְרֹאשֵׁנוּ

אִם־יָד תִּהְיֶה־בּוֹ׃&nbsp; <b>ב,כ</b>&nbsp;וְאִם־תַּגִּידִי אֶת־דְּבָרֵנוּ זֶה

וְהָיִינוּ נְקִיִּם מִשְּׁבֻעָתֵךְ אֲשֶׁר הִשְׁבַּעְתָּנוּ׃&nbsp; <b>ב,כא</b>

וַתֹּאמֶר כְּדִבְרֵיכֶם כֶּן־הוּא וַתְּשַׁלְּחֵם וַיֵּלֵכוּ וַתִּקְשֹׁר

אֶת־תִּקְוַת הַשָּׁנִי בַּחַלּוֹן׃&nbsp; <b>ב,כב</b>&nbsp;וַיֵּלְכוּ וַיָּבֹאוּ

הָהָרָה וַיֵּשְׁבוּ שָׁם שְׁלֹשֶׁת יָמִים עַד־שָׁבוּ הָרֹדְפִים וַיְבַקְשׁוּ

הָרֹדְפִים בְּכָל־הַדֶּרֶךְ וְלֹא מָצָאוּ׃&nbsp; <b>ב,כג</b>&nbsp;וַיָּשֻׁבוּ שְׁנֵי

הָאֲנָשִׁים וַיֵּרְדוּ מֵהָהָר וַיַּעַבְרוּ וַיָּבֹאוּ אֶל־יְהוֹשֻׁעַ בִּן־נוּן

וַיְסַפְּרוּ־לוֹ אֵת כָּל־הַמֹּצְאוֹת אוֹתָם׃&nbsp; <b>ב,כד</b>&nbsp;וַיֹּאמְרוּ

אֶל־יְהוֹשֻׁעַ כִּי־נָתַן יְהוָה בְּיָדֵנוּ אֶת־כָּל־הָאָרֶץ וְגַם־נָמֹגוּ

כָּל־יֹשְׁבֵי הָאָרֶץ מִפָּנֵינוּ׃&nbsp;&nbsp;{ס}</p>
<p><b>ג,א</b>&nbsp;וַיַּשְׁכֵּם יְהוֹשֻׁעַ בַּבֹּקֶר וַיִּסְעוּ מֵהַשִּׁטִּים וַיָּבֹאוּ עַד־הַיַּרְדֵּן הוּא

וְכָל־בְּנֵי יִשְׂרָאֵל וַיָּלִנוּ שָׁם טֶרֶם יַעֲבֹרוּ׃&nbsp; <b>ג,ב</b>

וַיְהִי מִקְצֵה שְׁלֹשֶׁת יָמִים וַיַּעַבְרוּ הַשֹּׁטְרִים בְּקֶרֶב

הַמַּחֲנֶה׃&nbsp; <b>ג,ג</b>&nbsp;וַיְצַוּוּ אֶת־הָעָם לֵאמֹר כִּרְאֹתְכֶם אֵת

אֲרוֹן בְּרִית־יְהוָה אֱלֹהֵיכֶם וְהַכֹּהֲנִים הַלְוִיִּם נֹשְׂאִים אֹתוֹ

וְאַתֶּם תִּסְעוּ מִמְּקוֹמְכֶם וַהֲלַכְתֶּם אַחֲרָיו׃&nbsp; <b>ג,ד</b>&nbsp;אַךְ

רָחוֹק יִהְיֶה בֵּינֵיכֶם וּבֵנָיו כְּאַלְפַּיִם אַמָּה בַּמִּדָּה&nbsp;

אַל־תִּקְרְבוּ אֵלָיו לְמַעַן אֲשֶׁר־תֵּדְעוּ אֶת־הַדֶּרֶךְ אֲשֶׁר

תֵּלְכוּ־בָהּ כִּי לֹא עֲבַרְתֶּם בַּדֶּרֶךְ מִתְּמוֹל שִׁלְשׁוֹם׃&nbsp;&nbsp;{פ}</p>
<p><b>ג,ה</b>&nbsp;וַיֹּאמֶר יְהוֹשֻׁעַ אֶל־הָעָם הִתְקַדָּשׁוּ&nbsp; כִּי מָחָר יַעֲשֶׂה יְהוָה

בְּקִרְבְּכֶם נִפְלָאוֹת׃&nbsp; <b>ג,ו</b>&nbsp;וַיֹּאמֶר יְהוֹשֻׁעַ אֶל־הַכֹּהֲנִים

לֵאמֹר שְׂאוּ אֶת־אֲרוֹן הַבְּרִית וְעִבְרוּ לִפְנֵי הָעָם וַיִּשְׂאוּ אֶת־אֲרוֹן

הַבְּרִית וַיֵּלְכוּ לִפְנֵי הָעָם׃&nbsp;&nbsp;{ס}</p>
<p><b>ג,ז</b>&nbsp;וַיֹּאמֶר יְהוָה אֶל־יְהוֹשֻׁעַ הַיּוֹם הַזֶּה אָחֵל גַּדֶּלְךָ בְּעֵינֵי

כָּל־יִשְׂרָאֵל&nbsp; אֲשֶׁר יֵדְעוּן כִּי כַּאֲשֶׁר הָיִיתִי עִם־מֹשֶׁה

אֶהְיֶה עִמָּךְ׃&nbsp; <b>ג,ח</b>&nbsp;וְאַתָּה תְּצַוֶּה אֶת־הַכֹּהֲנִים נֹשְׂאֵי

אֲרוֹן־הַבְּרִית לֵאמֹר&nbsp; כְּבֹאֲכֶם עַד־קְצֵה מֵי הַיַּרְדֵּן בַּיַּרְדֵּן

תַּעֲמֹדוּ׃&nbsp;&nbsp;{פ}</p>
<p><b>ג,ט</b>&nbsp;וַיֹּאמֶר יְהוֹשֻׁעַ אֶל־בְּנֵי יִשְׂרָאֵל&nbsp; גֹּשׁוּ הֵנָּה וְשִׁמְעוּ אֶת־דִּבְרֵי

יְהוָה אֱלֹהֵיכֶם׃&nbsp; <b>ג,י</b>&nbsp;וַיֹּאמֶר יְהוֹשֻׁעַ בְּזֹאת תֵּדְעוּן כִּי

אֵל חַי בְּקִרְבְּכֶם וְהוֹרֵשׁ יוֹרִישׁ מִפְּנֵיכֶם אֶת־הַכְּנַעֲנִי

וְאֶת־הַחִתִּי וְאֶת־הַחִוִּי וְאֶת־הַפְּרִזִּי וְאֶת־הַגִּרְגָּשִׁי

וְהָאֱמֹרִי וְהַיְבוּסִי׃&nbsp; <b>ג,יא</b>&nbsp;הִנֵּה אֲרוֹן הַבְּרִית אֲדוֹן

כָּל־הָאָרֶץ עֹבֵר לִפְנֵיכֶם בַּיַּרְדֵּן׃&nbsp; <b>ג,יב</b>&nbsp;וְעַתָּה קְחוּ

לָכֶם שְׁנֵי עָשָׂר אִישׁ מִשִּׁבְטֵי יִשְׂרָאֵל אִישׁ־אֶחָד אִישׁ־אֶחָד

לַשָּׁבֶט׃&nbsp; <b>ג,יג</b>&nbsp;וְהָיָה כְּנוֹחַ כַּפּוֹת רַגְלֵי הַכֹּהֲנִים

נֹשְׂאֵי אֲרוֹן יְהוָה אֲדוֹן כָּל־הָאָרֶץ בְּמֵי הַיַּרְדֵּן מֵי הַיַּרְדֵּן

יִכָּרֵתוּן הַמַּיִם הַיֹּרְדִים מִלְמָעְלָה וְיַעַמְדוּ נֵד אֶחָד׃&nbsp; <b>ג,יד</b>

וַיְהִי בִּנְסֹעַ הָעָם מֵאָהֳלֵיהֶם לַעֲבֹר אֶת־הַיַּרְדֵּן וְהַכֹּהֲנִים

נֹשְׂאֵי הָאָרוֹן הַבְּרִית לִפְנֵי הָעָם׃&nbsp; <b>ג,טו</b>&nbsp;וּכְבוֹא נֹשְׂאֵי

הָאָרוֹן עַד־הַיַּרְדֵּן וְרַגְלֵי הַכֹּהֲנִים נֹשְׂאֵי הָאָרוֹן נִטְבְּלוּ בִּקְצֵה

הַמָּיִם וְהַיַּרְדֵּן מָלֵא עַל־כָּל־גְּדוֹתָיו כֹּל יְמֵי קָצִיר׃&nbsp; <b>ג,טז</b>

וַיַּעַמְדוּ הַמַּיִם הַיֹּרְדִים מִלְמַעְלָה קָמוּ נֵד־אֶחָד הַרְחֵק מְאֹד

באדם (מֵאָדָם) הָעִיר אֲשֶׁר מִצַּד צָרְתָן וְהַיֹּרְדִים עַל יָם הָעֲרָבָה

יָם־הַמֶּלַח תַּמּוּ נִכְרָתוּ וְהָעָם עָבְרוּ נֶגֶד יְרִיחוֹ׃&nbsp; <b>ג,יז</b>

וַיַּעַמְדוּ הַכֹּהֲנִים נֹשְׂאֵי הָאָרוֹן בְּרִית־יְהוָה בֶּחָרָבָה בְּתוֹךְ

הַיַּרְדֵּן הָכֵן וְכָל־יִשְׂרָאֵל עֹבְרִים בֶּחָרָבָה עַד אֲשֶׁר־תַּמּוּ

כָּל־הַגּוֹי לַעֲבֹר אֶת־הַיַּרְדֵּן׃&nbsp; <b>ד,א</b>&nbsp;וַיְהִי

כַּאֲשֶׁר־תַּמּוּ כָל־הַגּוֹי לַעֲבוֹר אֶת־הַיַּרְדֵּן&nbsp;&nbsp;{פ}</p>
<p>וַיֹּאמֶר יְהוָה אֶל־יְהוֹשֻׁעַ לֵאמֹר׃&nbsp;
<b>ד,ב</b>&nbsp;קְחוּ לָכֶם מִן־הָעָם שְׁנֵים עָשָׂר אֲנָשִׁים אִישׁ־אֶחָד

אִישׁ־אֶחָד מִשָּׁבֶט׃&nbsp; <b>ד,ג</b>&nbsp;וְצַוּוּ אוֹתָם לֵאמֹר שְׂאוּ־לָכֶם

מִזֶּה מִתּוֹךְ הַיַּרְדֵּן מִמַּצַּב רַגְלֵי הַכֹּהֲנִים הָכִין

שְׁתֵּים־עֶשְׂרֵה אֲבָנִים וְהַעֲבַרְתֶּם אוֹתָם עִמָּכֶם וְהִנַּחְתֶּם אוֹתָם

בַּמָּלוֹן אֲשֶׁר־תָּלִינוּ בוֹ הַלָּיְלָה׃&nbsp;&nbsp;{ס}</p>
<p><b>ד,ד</b>&nbsp;וַיִּקְרָא יְהוֹשֻׁעַ אֶל־שְׁנֵים הֶעָשָׂר אִישׁ אֲשֶׁר הֵכִין מִבְּנֵי יִשְׂרָאֵל

אִישׁ־אֶחָד אִישׁ־אֶחָד מִשָּׁבֶט׃&nbsp; <b>ד,ה</b>&nbsp;וַיֹּאמֶר לָהֶם יְהוֹשֻׁעַ

עִבְרוּ לִפְנֵי אֲרוֹן יְהוָה אֱלֹהֵיכֶם אֶל־תּוֹךְ הַיַּרְדֵּן וְהָרִימוּ

לָכֶם אִישׁ אֶבֶן אַחַת עַל־שִׁכְמוֹ לְמִסְפַּר שִׁבְטֵי

בְנֵי־יִשְׂרָאֵל׃&nbsp; <b>ד,ו</b>&nbsp;לְמַעַן תִּהְיֶה זֹאת אוֹת בְּקִרְבְּכֶם&nbsp;

כִּי־יִשְׁאָלוּן בְּנֵיכֶם מָחָר לֵאמֹר מָה הָאֲבָנִים הָאֵלֶּה לָכֶם׃&nbsp; <b>ד,ז</b>

וַאֲמַרְתֶּם לָהֶם אֲשֶׁר נִכְרְתוּ מֵימֵי הַיַּרְדֵּן מִפְּנֵי אֲרוֹן

בְּרִית־יְהוָה בְּעָבְרוֹ בַּיַּרְדֵּן נִכְרְתוּ מֵי הַיַּרְדֵּן וְהָיוּ

הָאֲבָנִים הָאֵלֶּה לְזִכָּרוֹן לִבְנֵי יִשְׂרָאֵל עַד־עוֹלָם׃&nbsp; <b>ד,ח</b>

וַיַּעֲשׂוּ־כֵן בְּנֵי־יִשְׂרָאֵל כַּאֲשֶׁר צִוָּה יְהוֹשֻׁעַ וַיִּשְׂאוּ

שְׁתֵּי־עֶשְׂרֵה אֲבָנִים מִתּוֹךְ הַיַּרְדֵּן כַּאֲשֶׁר דִּבֶּר יְהוָה

אֶל־יְהוֹשֻׁעַ לְמִסְפַּר שִׁבְטֵי בְנֵי־יִשְׂרָאֵל וַיַּעֲבִרוּם עִמָּם

אֶל־הַמָּלוֹן וַיַּנִּחוּם שָׁם׃&nbsp; <b>ד,ט</b>&nbsp;וּשְׁתֵּים עֶשְׂרֵה אֲבָנִים

הֵקִים יְהוֹשֻׁעַ בְּתוֹךְ הַיַּרְדֵּן תַּחַת מַצַּב רַגְלֵי הַכֹּהֲנִים

נֹשְׂאֵי אֲרוֹן הַבְּרִית וַיִּהְיוּ שָׁם עַד הַיּוֹם הַזֶּה׃&nbsp; <b>ד,י</b>

וְהַכֹּהֲנִים נֹשְׂאֵי הָאָרוֹן עֹמְדִים בְּתוֹךְ הַיַּרְדֵּן עַד תֹּם

כָּל־הַדָּבָר אֲשֶׁר־צִוָּה יְהוָה אֶת־יְהוֹשֻׁעַ לְדַבֵּר אֶל־הָעָם כְּכֹל

אֲשֶׁר־צִוָּה מֹשֶׁה אֶת־יְהוֹשֻׁעַ וַיְמַהֲרוּ הָעָם וַיַּעֲבֹרוּ׃&nbsp; <b>ד,יא</b>

וַיְהִי כַּאֲשֶׁר־תַּם כָּל־הָעָם לַעֲבוֹר וַיַּעֲבֹר אֲרוֹן־יְהוָה וְהַכֹּהֲנִים

לִפְנֵי הָעָם׃&nbsp; <b>ד,יב</b>&nbsp;וַיַּעַבְרוּ בְּנֵי־רְאוּבֵן וּבְנֵי־גָד

וַחֲצִי שֵׁבֶט הַמְנַשֶּׁה חֲמֻשִׁים לִפְנֵי בְּנֵי יִשְׂרָאֵל כַּאֲשֶׁר

דִּבֶּר אֲלֵיהֶם מֹשֶׁה׃&nbsp; <b>ד,יג</b>&nbsp;כְּאַרְבָּעִים אֶלֶף חֲלוּצֵי

הַצָּבָא עָבְרוּ לִפְנֵי יְהוָה לַמִּלְחָמָה אֶל עַרְבוֹת יְרִיחוֹ׃&nbsp;&nbsp;{ס}</p>
<p><b>ד,יד</b>&nbsp;בַּיּוֹם הַהוּא גִּדַּל יְהוָה אֶת־יְהוֹשֻׁעַ בְּעֵינֵי כָּל־יִשְׂרָאֵל וַיִּרְאוּ אֹתוֹ

כַּאֲשֶׁר יָרְאוּ אֶת־מֹשֶׁה כָּל־יְמֵי חַיָּיו׃&nbsp;&nbsp;{פ}</p>
<p><b>ד,טו</b>&nbsp;וַיֹּאמֶר יְהוָה אֶל־יְהוֹשֻׁעַ לֵאמֹר׃&nbsp; <b>ד,טז</b>&nbsp;צַוֵּה אֶת־הַכֹּהֲנִים נֹשְׂאֵי

אֲרוֹן הָעֵדוּת וְיַעֲלוּ מִן־הַיַּרְדֵּן׃&nbsp; <b>ד,יז</b>&nbsp;וַיְצַו יְהוֹשֻׁעַ

אֶת־הַכֹּהֲנִים לֵאמֹר&nbsp; עֲלוּ מִן־הַיַּרְדֵּן׃&nbsp; <b>ד,יח</b>&nbsp;וַיְהִי

בעלות (כַּעֲלוֹת) הַכֹּהֲנִים נֹשְׂאֵי אֲרוֹן בְּרִית־יְהוָה מִתּוֹךְ

הַיַּרְדֵּן נִתְּקוּ כַּפּוֹת רַגְלֵי הַכֹּהֲנִים אֶל הֶחָרָבָה וַיָּשֻׁבוּ

מֵי־הַיַּרְדֵּן לִמְקוֹמָם וַיֵּלְכוּ כִתְמוֹל־שִׁלְשׁוֹם

עַל־כָּל־גְּדוֹתָיו׃&nbsp; <b>ד,יט</b>&nbsp;וְהָעָם עָלוּ מִן־הַיַּרְדֵּן בֶּעָשׂוֹר

לַחֹדֶשׁ הָרִאשׁוֹן וַיַּחֲנוּ בַּגִּלְגָּל בִּקְצֵה מִזְרַח יְרִיחוֹ׃&nbsp; <b>ד,כ</b>

וְאֵת שְׁתֵּים עֶשְׂרֵה הָאֲבָנִים הָאֵלֶּה אֲשֶׁר לָקְחוּ מִן־הַיַּרְדֵּן

הֵקִים יְהוֹשֻׁעַ בַּגִּלְגָּל׃&nbsp; <b>ד,כא</b>&nbsp;וַיֹּאמֶר אֶל־בְּנֵי

יִשְׂרָאֵל לֵאמֹר&nbsp; אֲשֶׁר יִשְׁאָלוּן בְּנֵיכֶם מָחָר אֶת־אֲבוֹתָם לֵאמֹר

מָה הָאֲבָנִים הָאֵלֶּה׃&nbsp; <b>ד,כב</b>&nbsp;וְהוֹדַעְתֶּם אֶת־בְּנֵיכֶם

לֵאמֹר&nbsp; בַּיַּבָּשָׁה עָבַר יִשְׂרָאֵל אֶת־הַיַּרְדֵּן הַזֶּה׃&nbsp; <b>ד,כג</b>

אֲשֶׁר־הוֹבִישׁ יְהוָה אֱלֹהֵיכֶם אֶת־מֵי הַיַּרְדֵּן מִפְּנֵיכֶם

עַד־עָבְרְכֶם&nbsp; כַּאֲשֶׁר עָשָׂה יְהוָה אֱלֹהֵיכֶם לְיַם־סוּף

אֲשֶׁר־הוֹבִישׁ מִפָּנֵינוּ עַד־עָבְרֵנוּ׃&nbsp; <b>ד,כד</b>&nbsp;לְמַעַן דַּעַת

כָּל־עַמֵּי הָאָרֶץ אֶת־יַד יְהוָה כִּי חֲזָקָה הִיא לְמַעַן יְרָאתֶם

אֶת־יְהוָה אֱלֹהֵיכֶם כָּל־הַיָּמִים׃&nbsp;&nbsp;{פ}</p>
<p><b>ה,א</b>&nbsp;וַיְהִי כִשְׁמֹעַ כָּל־מַלְכֵי הָאֱמֹרִי אֲשֶׁר בְּעֵבֶר הַיַּרְדֵּן יָמָּה

וְכָל־מַלְכֵי הַכְּנַעֲנִי אֲשֶׁר עַל־הַיָּם אֵת אֲשֶׁר־הוֹבִישׁ יְהוָה אֶת־מֵי

הַיַּרְדֵּן מִפְּנֵי בְנֵי־יִשְׂרָאֵל עַד־עברנו (עָבְרָם) וַיִּמַּס לְבָבָם

וְלֹא־הָיָה בָם עוֹד רוּחַ מִפְּנֵי בְּנֵי־יִשְׂרָאֵל׃&nbsp;&nbsp;{פ}</p>
<p><b>ה,ב</b>&nbsp;בָּעֵת הַהִיא אָמַר יְהוָה אֶל־יְהוֹשֻׁעַ עֲשֵׂה לְךָ חַרְבוֹת צֻרִים וְשׁוּב מֹל

אֶת־בְּנֵי־יִשְׂרָאֵל שֵׁנִית׃&nbsp; <b>ה,ג</b>&nbsp;וַיַּעַשׂ־לוֹ יְהוֹשֻׁעַ

חַרְבוֹת צֻרִים וַיָּמָל אֶת־בְּנֵי יִשְׂרָאֵל אֶל־גִּבְעַת הָעֲרָלוֹת׃&nbsp; <b>ה,ד</b>

וְזֶה הַדָּבָר אֲשֶׁר־מָל יְהוֹשֻׁעַ&nbsp; כָּל־הָעָם הַיֹּצֵא מִמִּצְרַיִם

הַזְּכָרִים כֹּל אַנְשֵׁי הַמִּלְחָמָה מֵתוּ בַמִּדְבָּר בַּדֶּרֶךְ בְּצֵאתָם

מִמִּצְרָיִם׃&nbsp; <b>ה,ה</b>&nbsp;כִּי־מֻלִים הָיוּ כָּל־הָעָם הַיֹּצְאִים

וְכָל־הָעָם הַיִּלֹּדִים בַּמִּדְבָּר בַּדֶּרֶךְ בְּצֵאתָם מִמִּצְרַיִם

לֹא־מָלוּ׃&nbsp; <b>ה,ו</b>&nbsp;כִּי אַרְבָּעִים שָׁנָה הָלְכוּ בְנֵי־יִשְׂרָאֵל

בַּמִּדְבָּר עַד־תֹּם כָּל־הַגּוֹי אַנְשֵׁי הַמִּלְחָמָה הַיֹּצְאִים מִמִּצְרַיִם

אֲשֶׁר לֹא־שָׁמְעוּ בְּקוֹל יְהוָה&nbsp; אֲשֶׁר נִשְׁבַּע יְהוָה לָהֶם

לְבִלְתִּי הַרְאוֹתָם אֶת־הָאָרֶץ אֲשֶׁר נִשְׁבַּע יְהוָה לַאֲבוֹתָם לָתֶת

לָנוּ אֶרֶץ זָבַת חָלָב וּדְבָשׁ׃&nbsp; <b>ה,ז</b>&nbsp;וְאֶת־בְּנֵיהֶם הֵקִים

תַּחְתָּם אֹתָם מָל יְהוֹשֻׁעַ&nbsp; כִּי־עֲרֵלִים הָיוּ כִּי לֹא־מָלוּ אוֹתָם

בַּדָּרֶךְ׃&nbsp; <b>ה,ח</b>&nbsp;וַיְהִי כַּאֲשֶׁר־תַּמּוּ כָל־הַגּוֹי לְהִמּוֹל

וַיֵּשְׁבוּ תַחְתָּם בַּמַּחֲנֶה עַד חֲיוֹתָם׃&nbsp;&nbsp;{פ}</p>
<p><b>ה,ט</b>&nbsp;וַיֹּאמֶר יְהוָה אֶל־יְהוֹשֻׁעַ הַיּוֹם גַּלּוֹתִי אֶת־חֶרְפַּת מִצְרַיִם מֵעֲלֵיכֶם

וַיִּקְרָא שֵׁם הַמָּקוֹם הַהוּא גִּלְגָּל עַד הַיּוֹם הַזֶּה׃&nbsp; <b>ה,י</b>

וַיַּחֲנוּ בְנֵי־יִשְׂרָאֵל בַּגִּלְגָּל וַיַּעֲשׂוּ אֶת־הַפֶּסַח בְּאַרְבָּעָה

עָשָׂר יוֹם לַחֹדֶשׁ בָּעֶרֶב בְּעַרְבוֹת יְרִיחוֹ׃&nbsp; <b>ה,יא</b>

וַיֹּאכְלוּ מֵעֲבוּר הָאָרֶץ מִמָּחֳרַת הַפֶּסַח מַצּוֹת וְקָלוּי&nbsp; בְּעֶצֶם

הַיּוֹם הַזֶּה׃&nbsp; <b>ה,יב</b>&nbsp;וַיִּשְׁבֹּת הַמָּן מִמָּחֳרָת בְּאָכְלָם

מֵעֲבוּר הָאָרֶץ וְלֹא־הָיָה עוֹד לִבְנֵי יִשְׂרָאֵל מָן וַיֹּאכְלוּ

מִתְּבוּאַת אֶרֶץ כְּנַעַן בַּשָּׁנָה הַהִיא׃&nbsp;&nbsp;{ס}</p>
<p><b>ה,יג</b>&nbsp;וַיְהִי בִּהְיוֹת יְהוֹשֻׁעַ בִּירִיחוֹ וַיִּשָּׂא עֵינָיו וַיַּרְא וְהִנֵּה־אִישׁ

עֹמֵד לְנֶגְדּוֹ וְחַרְבּוֹ שְׁלוּפָה בְּיָדוֹ וַיֵּלֶךְ יְהוֹשֻׁעַ אֵלָיו

וַיֹּאמֶר לוֹ הֲלָנוּ אַתָּה אִם־לְצָרֵינוּ׃&nbsp; <b>ה,יד</b>&nbsp;וַיֹּאמֶר לֹא

כִּי אֲנִי שַׂר־צְבָא־יְהוָה עַתָּה בָאתִי וַיִּפֹּל יְהוֹשֻׁעַ אֶל־פָּנָיו

אַרְצָה וַיִּשְׁתָּחוּ וַיֹּאמֶר לוֹ מָה אֲדֹנִי מְדַבֵּר אֶל־עַבְדּוֹ׃&nbsp; <b>ה,טו</b>

וַיֹּאמֶר שַׂר־צְבָא יְהוָה אֶל־יְהוֹשֻׁעַ שַׁל־נַעַלְךָ מֵעַל רַגְלֶךָ כִּי

הַמָּקוֹם אֲשֶׁר אַתָּה עֹמֵד עָלָיו קֹדֶשׁ הוּא וַיַּעַשׂ יְהוֹשֻׁעַ

כֵּן׃&nbsp; <b>ו,א</b>&nbsp;וִירִיחוֹ סֹגֶרֶת וּמְסֻגֶּרֶת מִפְּנֵי בְּנֵי

יִשְׂרָאֵל&nbsp; אֵין יוֹצֵא וְאֵין בָּא׃&nbsp;&nbsp;{ס}</p>
<p><b>ו,ב</b>&nbsp;וַיֹּאמֶר יְהוָה אֶל־יְהוֹשֻׁעַ רְאֵה נָתַתִּי בְיָדְךָ אֶת־יְרִיחוֹ וְאֶת־מַלְכָּהּ

גִּבּוֹרֵי הֶחָיִל׃&nbsp; <b>ו,ג</b>&nbsp;וְסַבֹּתֶם אֶת־הָעִיר כֹּל אַנְשֵׁי

הַמִּלְחָמָה הַקֵּיף אֶת־הָעִיר פַּעַם אֶחָת כֹּה תַעֲשֶׂה שֵׁשֶׁת

יָמִים׃&nbsp; <b>ו,ד</b>&nbsp;וְשִׁבְעָה כֹהֲנִים יִשְׂאוּ שִׁבְעָה שׁוֹפְרוֹת

הַיּוֹבְלִים לִפְנֵי הָאָרוֹן וּבַיּוֹם הַשְּׁבִיעִי תָּסֹבּוּ אֶת־הָעִיר

שֶׁבַע פְּעָמִים וְהַכֹּהֲנִים יִתְקְעוּ בַּשּׁוֹפָרוֹת׃&nbsp; <b>ו,ה</b>

וְהָיָה בִּמְשֹׁךְ בְּקֶרֶן הַיּוֹבֵל בשמעכם (כְּשָׁמְעֲכֶם) אֶת־קוֹל

הַשּׁוֹפָר יָרִיעוּ כָל־הָעָם תְּרוּעָה גְדוֹלָה וְנָפְלָה חוֹמַת הָעִיר

תַּחְתֶּיהָ וְעָלוּ הָעָם אִישׁ נֶגְדּוֹ׃&nbsp; <b>ו,ו</b>&nbsp;וַיִּקְרָא

יְהוֹשֻׁעַ בִּן־נוּן אֶל־הַכֹּהֲנִים וַיֹּאמֶר אֲלֵהֶם שְׂאוּ אֶת־אֲרוֹן

הַבְּרִית וְשִׁבְעָה כֹהֲנִים יִשְׂאוּ שִׁבְעָה שׁוֹפְרוֹת יוֹבְלִים לִפְנֵי

אֲרוֹן יְהוָה׃&nbsp; <b>ו,ז</b>&nbsp;ויאמרו (וַיֹּאמֶר) אֶל־הָעָם עִבְרוּ וְסֹבּוּ

אֶת־הָעִיר וְהֶחָלוּץ יַעֲבֹר לִפְנֵי אֲרוֹן יְהוָה׃&nbsp; <b>ו,ח</b>&nbsp;וַיְהִי

כֶּאֱמֹר יְהוֹשֻׁעַ אֶל־הָעָם וְשִׁבְעָה הַכֹּהֲנִים נֹשְׂאִים שִׁבְעָה שׁוֹפְרוֹת

הַיּוֹבְלִים לִפְנֵי יְהוָה עָבְרוּ וְתָקְעוּ בַּשּׁוֹפָרוֹת וַאֲרוֹן בְּרִית

יְהוָה הֹלֵךְ אַחֲרֵיהֶם׃&nbsp; <b>ו,ט</b>&nbsp;וְהֶחָלוּץ הֹלֵךְ לִפְנֵי

הַכֹּהֲנִים תקעו (תֹּקְעֵי) הַשּׁוֹפָרוֹת וְהַמְאַסֵּף הֹלֵךְ אַחֲרֵי הָאָרוֹן

הָלוֹךְ וְתָקוֹעַ בַּשּׁוֹפָרוֹת׃&nbsp; <b>ו,י</b>&nbsp;וְאֶת־הָעָם צִוָּה

יְהוֹשֻׁעַ לֵאמֹר לֹא תָרִיעוּ וְלֹא־תַשְׁמִיעוּ אֶת־קוֹלְכֶם וְלֹא־יֵצֵא

מִפִּיכֶם דָּבָר&nbsp; עַד יוֹם אָמְרִי אֲלֵיכֶם הָרִיעוּ וַהֲרִיעֹתֶם׃&nbsp; <b>ו,יא</b>

וַיַּסֵּב אֲרוֹן־יְהוָה אֶת־הָעִיר הַקֵּף פַּעַם אֶחָת וַיָּבֹאוּ הַמַּחֲנֶה

וַיָּלִינוּ בַּמַּחֲנֶה׃&nbsp;&nbsp;{פ}</p>
<p><b>ו,יב</b>&nbsp;וַיַּשְׁכֵּם יְהוֹשֻׁעַ בַּבֹּקֶר וַיִּשְׂאוּ הַכֹּהֲנִים אֶת־אֲרוֹן יְהוָה׃&nbsp; <b>ו,יג</b>

וְשִׁבְעָה הַכֹּהֲנִים נֹשְׂאִים שִׁבְעָה שׁוֹפְרוֹת הַיֹּבְלִים לִפְנֵי אֲרוֹן

יְהוָה הֹלְכִים הָלוֹךְ וְתָקְעוּ בַּשּׁוֹפָרוֹת וְהֶחָלוּץ הֹלֵךְ לִפְנֵיהֶם

וְהַמְאַסֵּף הֹלֵךְ אַחֲרֵי אֲרוֹן יְהוָה הולך (הָלוֹךְ) וְתָקוֹעַ

בַּשּׁוֹפָרוֹת׃&nbsp; <b>ו,יד</b>&nbsp;וַיָּסֹבּוּ אֶת־הָעִיר בַּיּוֹם הַשֵּׁנִי

פַּעַם אַחַת וַיָּשֻׁבוּ הַמַּחֲנֶה כֹּה עָשׂוּ שֵׁשֶׁת יָמִים׃&nbsp; <b>ו,טו</b>

וַיְהִי בַּיּוֹם הַשְּׁבִיעִי וַיַּשְׁכִּמוּ כַּעֲלוֹת הַשַּׁחַר וַיָּסֹבּוּ

אֶת־הָעִיר כַּמִּשְׁפָּט הַזֶּה שֶׁבַע פְּעָמִים&nbsp; רַק בַּיּוֹם הַהוּא

סָבְבוּ אֶת־הָעִיר שֶׁבַע פְּעָמִים׃&nbsp; <b>ו,טז</b>&nbsp;וַיְהִי בַּפַּעַם

הַשְּׁבִיעִית תָּקְעוּ הַכֹּהֲנִים בַּשּׁוֹפָרוֹת וַיֹּאמֶר יְהוֹשֻׁעַ

אֶל־הָעָם הָרִיעוּ כִּי־נָתַן יְהוָה לָכֶם אֶת־הָעִיר׃&nbsp; <b>ו,יז</b>

וְהָיְתָה הָעִיר חֵרֶם הִיא וְכָל־אֲשֶׁר־בָּהּ לַיהוָה&nbsp; רַק רָחָב

הַזּוֹנָה תִּחְיֶה הִיא וְכָל־אֲשֶׁר אִתָּהּ בַּבַּיִת כִּי הֶחְבְּאַתָה

אֶת־הַמַּלְאָכִים אֲשֶׁר שָׁלָחְנוּ׃&nbsp; <b>ו,יח</b>&nbsp;וְרַק־אַתֶּם שִׁמְרוּ

מִן־הַחֵרֶם פֶּן־תַּחֲרִימוּ וּלְקַחְתֶּם מִן־הַחֵרֶם וְשַׂמְתֶּם אֶת־מַחֲנֵה

יִשְׂרָאֵל לְחֵרֶם וַעֲכַרְתֶּם אוֹתוֹ׃&nbsp; <b>ו,יט</b>&nbsp;וְכֹל כֶּסֶף וְזָהָב

וּכְלֵי נְחֹשֶׁת וּבַרְזֶל קֹדֶשׁ הוּא לַיהוָה&nbsp; אוֹצַר יְהוָה

יָבוֹא׃&nbsp; <b>ו,כ</b>&nbsp;וַיָּרַע הָעָם וַיִּתְקְעוּ בַּשֹּׁפָרוֹת וַיְהִי

כִשְׁמֹעַ הָעָם אֶת־קוֹל הַשּׁוֹפָר וַיָּרִיעוּ הָעָם תְּרוּעָה גְדוֹלָה

וַתִּפֹּל הַחוֹמָה תַּחְתֶּיהָ וַיַּעַל הָעָם הָעִירָה אִישׁ נֶגְדּוֹ

וַיִּלְכְּדוּ אֶת־הָעִיר׃&nbsp; <b>ו,כא</b>&nbsp;וַיַּחֲרִימוּ אֶת־כָּל־אֲשֶׁר

בָּעִיר מֵאִישׁ וְעַד־אִשָּׁה מִנַּעַר וְעַד־זָקֵן וְעַד שׁוֹר וָשֶׂה וַחֲמוֹר

לְפִי־חָרֶב׃&nbsp; <b>ו,כב</b>&nbsp;וְלִשְׁנַיִם הָאֲנָשִׁים הַמְרַגְּלִים

אֶת־הָאָרֶץ אָמַר יְהוֹשֻׁעַ בֹּאוּ בֵּית־הָאִשָּׁה הַזּוֹנָה וְהוֹצִיאוּ

מִשָּׁם אֶת־הָאִשָּׁה וְאֶת־כָּל־אֲשֶׁר־לָהּ כַּאֲשֶׁר נִשְׁבַּעְתֶּם

לָהּ׃&nbsp; <b>ו,כג</b>&nbsp;וַיָּבֹאוּ הַנְּעָרִים הַמְרַגְּלִים וַיֹּצִיאוּ

אֶת־רָחָב וְאֶת־אָבִיהָ וְאֶת־אִמָּהּ וְאֶת־אַחֶיהָ וְאֶת־כָּל־אֲשֶׁר־לָהּ

וְאֵת כָּל־מִשְׁפְּחוֹתֶיהָ הוֹצִיאוּ וַיַּנִּיחוּם מִחוּץ לְמַחֲנֵה

יִשְׂרָאֵל׃&nbsp; <b>ו,כד</b>&nbsp;וְהָעִיר שָׂרְפוּ בָאֵשׁ וְכָל־אֲשֶׁר־בָּהּ&nbsp;

רַק הַכֶּסֶף וְהַזָּהָב וּכְלֵי הַנְּחֹשֶׁת וְהַבַּרְזֶל נָתְנוּ אוֹצַר

בֵּית־יְהוָה׃&nbsp; <b>ו,כה</b>&nbsp;וְאֶת־רָחָב הַזּוֹנָה וְאֶת־בֵּית אָבִיהָ

וְאֶת־כָּל־אֲשֶׁר־לָהּ הֶחֱיָה יְהוֹשֻׁעַ וַתֵּשֶׁב בְּקֶרֶב יִשְׂרָאֵל עַד

הַיּוֹם הַזֶּה&nbsp; כִּי הֶחְבִּיאָה אֶת־הַמַּלְאָכִים אֲשֶׁר־שָׁלַח

יְהוֹשֻׁעַ לְרַגֵּל אֶת־יְרִיחוֹ׃&nbsp;&nbsp;{פ}</p>
<p><b>ו,כו</b>&nbsp;וַיַּשְׁבַּע יְהוֹשֻׁעַ בָּעֵת הַהִיא לֵאמֹר&nbsp; אָרוּר הָאִישׁ לִפְנֵי יְהוָה אֲשֶׁר

יָקוּם וּבָנָה אֶת־הָעִיר הַזֹּאת אֶת־יְרִיחוֹ בִּבְכֹרוֹ יְיַסְּדֶנָּה

וּבִצְעִירוֹ יַצִּיב דְּלָתֶיהָ׃&nbsp;&nbsp;{ס}</p>
<p><b>ו,כז</b>&nbsp;וַיְהִי יְהוָה אֶת־יְהוֹשֻׁעַ וַיְהִי שָׁמְעוֹ בְּכָל־הָאָרֶץ׃&nbsp; <b>ז,א</b>

וַיִּמְעֲלוּ בְנֵי־יִשְׂרָאֵל מַעַל בַּחֵרֶם וַיִּקַּח עָכָן בֶּן־כַּרְמִי

בֶן־זַבְדִּי בֶן־זֶרַח לְמַטֵּה יְהוּדָה מִן־הַחֵרֶם וַיִּחַר־אַף יְהוָה

בִּבְנֵי יִשְׂרָאֵל׃&nbsp;&nbsp;{ס}</p>
<p><b>ז,ב</b>&nbsp;וַיִּשְׁלַח יְהוֹשֻׁעַ אֲנָשִׁים מִירִיחוֹ הָעַי אֲשֶׁר עִם־בֵּית אָוֶן מִקֶּדֶם לְבֵית־אֵל

וַיֹּאמֶר אֲלֵיהֶם לֵאמֹר עֲלוּ וְרַגְּלוּ אֶת־הָאָרֶץ וַיַּעֲלוּ הָאֲנָשִׁים

וַיְרַגְּלוּ אֶת־הָעָי׃&nbsp; <b>ז,ג</b>&nbsp;וַיָּשֻׁבוּ אֶל־יְהוֹשֻׁעַ וַיֹּאמְרוּ

אֵלָיו אַל־יַעַל כָּל־הָעָם כְּאַלְפַּיִם אִישׁ אוֹ כִּשְׁלֹשֶׁת אֲלָפִים אִישׁ

יַעֲלוּ וְיַכּוּ אֶת־הָעָי אַל־תְּיַגַּע־שָׁמָּה אֶת־כָּל־הָעָם כִּי מְעַט

הֵמָּה׃&nbsp; <b>ז,ד</b>&nbsp;וַיַּעֲלוּ מִן־הָעָם שָׁמָּה כִּשְׁלֹשֶׁת אֲלָפִים

אִישׁ וַיָּנֻסוּ לִפְנֵי אַנְשֵׁי הָעָי׃&nbsp; <b>ז,ה</b>&nbsp;וַיַּכּוּ מֵהֶם

אַנְשֵׁי הָעַי כִּשְׁלֹשִׁים וְשִׁשָּׁה אִישׁ וַיִּרְדְּפוּם לִפְנֵי הַשַּׁעַר

עַד־הַשְּׁבָרִים וַיַּכּוּם בַּמּוֹרָד וַיִּמַּס לְבַב־הָעָם וַיְהִי

לְמָיִם׃&nbsp; <b>ז,ו</b>&nbsp;וַיִּקְרַע יְהוֹשֻׁעַ שִׂמְלֹתָיו וַיִּפֹּל

עַל־פָּנָיו אַרְצָה לִפְנֵי אֲרוֹן יְהוָה עַד־הָעֶרֶב הוּא וְזִקְנֵי יִשְׂרָאֵל

וַיַּעֲלוּ עָפָר עַל־רֹאשָׁם׃&nbsp; <b>ז,ז</b>&nbsp;וַיֹּאמֶר יְהוֹשֻׁעַ אֲהָהּ

אֲדֹנָי יְהוִה לָמָה הֵעֲבַרְתָּ הַעֲבִיר אֶת־הָעָם הַזֶּה אֶת־הַיַּרְדֵּן

לָתֵת אֹתָנוּ בְּיַד הָאֱמֹרִי לְהַאֲבִידֵנוּ וְלוּ הוֹאַלְנוּ וַנֵּשֶׁב

בְּעֵבֶר הַיַּרְדֵּן׃&nbsp; <b>ז,ח</b>&nbsp;בִּי אֲדֹנָי&nbsp; מָה אֹמַר אַחֲרֵי

אֲשֶׁר הָפַךְ יִשְׂרָאֵל עֹרֶף לִפְנֵי אֹיְבָיו׃&nbsp; <b>ז,ט</b>&nbsp;וְיִשְׁמְעוּ

הַכְּנַעֲנִי וְכֹל יֹשְׁבֵי הָאָרֶץ וְנָסַבּוּ עָלֵינוּ וְהִכְרִיתוּ

אֶת־שְׁמֵנוּ מִן־הָאָרֶץ וּמַה־תַּעֲשֵׂה לְשִׁמְךָ הַגָּדוֹל׃&nbsp; <b>ז,י</b>

וַיֹּאמֶר יְהוָה אֶל־יְהוֹשֻׁעַ קֻם לָךְ לָמָּה זֶּה אַתָּה נֹפֵל

עַל־פָּנֶיךָ׃&nbsp; <b>ז,יא</b>&nbsp;חָטָא יִשְׂרָאֵל וְגַם עָבְרוּ אֶת־בְּרִיתִי

אֲשֶׁר צִוִּיתִי אוֹתָם וְגַם לָקְחוּ מִן־הַחֵרֶם וְגַם גָּנְבוּ וְגַם

כִּחֲשׁוּ וְגַם שָׂמוּ בִכְלֵיהֶם׃&nbsp; <b>ז,יב</b>&nbsp;וְלֹא יֻכְלוּ בְּנֵי

יִשְׂרָאֵל לָקוּם לִפְנֵי אֹיְבֵיהֶם עֹרֶף יִפְנוּ לִפְנֵי אֹיְבֵיהֶם כִּי

הָיוּ לְחֵרֶם לֹא אוֹסִיף לִהְיוֹת עִמָּכֶם אִם־לֹא תַשְׁמִידוּ הַחֵרֶם

מִקִּרְבְּכֶם׃&nbsp; <b>ז,יג</b>&nbsp;קֻם קַדֵּשׁ אֶת־הָעָם וְאָמַרְתָּ הִתְקַדְּשׁוּ

לְמָחָר&nbsp; כִּי כֹה אָמַר יְהוָה אֱלֹהֵי יִשְׂרָאֵל חֵרֶם בְּקִרְבְּךָ

יִשְׂרָאֵל לֹא תוּכַל לָקוּם לִפְנֵי אֹיְבֶיךָ עַד־הֲסִירְכֶם הַחֵרֶם

מִקִּרְבְּכֶם׃&nbsp; <b>ז,יד</b>&nbsp;וְנִקְרַבְתֶּם בַּבֹּקֶר לְשִׁבְטֵיכֶם וְהָיָה

הַשֵּׁבֶט אֲשֶׁר־יִלְכְּדֶנּוּ יְהוָה יִקְרַב לַמִּשְׁפָּחוֹת וְהַמִּשְׁפָּחָה

אֲשֶׁר־יִלְכְּדֶנָּה יְהוָה תִּקְרַב לַבָּתִּים וְהַבַּיִת אֲשֶׁר יִלְכְּדֶנּוּ

יְהוָה יִקְרַב לַגְּבָרִים׃&nbsp; <b>ז,טו</b>&nbsp;וְהָיָה הַנִּלְכָּד בַּחֵרֶם

יִשָּׂרֵף בָּאֵשׁ אֹתוֹ וְאֶת־כָּל־אֲשֶׁר־לוֹ&nbsp; כִּי עָבַר אֶת־בְּרִית יְהוָה

וְכִי־עָשָׂה נְבָלָה בְּיִשְׂרָאֵל׃&nbsp; <b>ז,טז</b>&nbsp;וַיַּשְׁכֵּם יְהוֹשֻׁעַ

בַּבֹּקֶר וַיַּקְרֵב אֶת־יִשְׂרָאֵל לִשְׁבָטָיו וַיִּלָּכֵד שֵׁבֶט

יְהוּדָה׃&nbsp; <b>ז,יז</b>&nbsp;וַיַּקְרֵב אֶת־מִשְׁפַּחַת יְהוּדָה וַיִּלְכֹּד אֵת

מִשְׁפַּחַת הַזַּרְחִי וַיַּקְרֵב אֶת־מִשְׁפַּחַת הַזַּרְחִי לַגְּבָרִים

וַיִּלָּכֵד זַבְדִּי׃&nbsp; <b>ז,יח</b>&nbsp;וַיַּקְרֵב אֶת־בֵּיתוֹ לַגְּבָרִים

וַיִּלָּכֵד עָכָן בֶּן־כַּרְמִי בֶן־זַבְדִּי בֶּן־זֶרַח לְמַטֵּה

יְהוּדָה׃&nbsp; <b>ז,יט</b>&nbsp;וַיֹּאמֶר יְהוֹשֻׁעַ אֶל־עָכָן בְּנִי שִׂים־נָא

כָבוֹד לַיהוָה אֱלֹהֵי יִשְׂרָאֵל וְתֶן־לוֹ תוֹדָה וְהַגֶּד־נָא לִי מֶה

עָשִׂיתָ אַל־תְּכַחֵד מִמֶּנִּי׃&nbsp; <b>ז,כ</b>&nbsp;וַיַּעַן עָכָן אֶת־יְהוֹשֻׁעַ

וַיֹּאמַר&nbsp; אָמְנָה אָנֹכִי חָטָאתִי לַיהוָה אֱלֹהֵי יִשְׂרָאֵל וְכָזֹאת

וְכָזֹאת עָשִׂיתִי׃&nbsp; <b>ז,כא</b>&nbsp;ואראה (וָאֵרֶא) בַשָּׁלָל אַדֶּרֶת

שִׁנְעָר אַחַת טוֹבָה וּמָאתַיִם שְׁקָלִים כֶּסֶף וּלְשׁוֹן זָהָב אֶחָד

חֲמִשִּׁים שְׁקָלִים מִשְׁקָלוֹ וָאֶחְמְדֵם וָאֶקָּחֵם וְהִנָּם טְמוּנִים

בָּאָרֶץ בְּתוֹךְ הָאָהֳלִי וְהַכֶּסֶף תַּחְתֶּיהָ׃&nbsp; <b>ז,כב</b>

וַיִּשְׁלַח יְהוֹשֻׁעַ מַלְאָכִים וַיָּרֻצוּ הָאֹהֱלָה וְהִנֵּה טְמוּנָה בְּאָהֳלוֹ

וְהַכֶּסֶף תַּחְתֶּיהָ׃&nbsp; <b>ז,כג</b>&nbsp;וַיִּקָּחוּם מִתּוֹךְ הָאֹהֶל

וַיְבִאוּם אֶל־יְהוֹשֻׁעַ וְאֶל כָּל־בְּנֵי יִשְׂרָאֵל וַיַּצִּקֻם לִפְנֵי

יְהוָה׃&nbsp; <b>ז,כד</b>&nbsp;וַיִּקַּח יְהוֹשֻׁעַ אֶת־עָכָן בֶּן־זֶרַח

וְאֶת־הַכֶּסֶף וְאֶת־הָאַדֶּרֶת וְאֶת־לְשׁוֹן הַזָּהָב וְאֶת־בָּנָיו

וְאֶת־בְּנֹתָיו וְאֶת־שׁוֹרוֹ וְאֶת־חֲמֹרוֹ וְאֶת־צֹאנוֹ וְאֶת־אָהֳלוֹ

וְאֶת־כָּל־אֲשֶׁר־לוֹ וְכָל־יִשְׂרָאֵל עִמּוֹ וַיַּעֲלוּ אֹתָם עֵמֶק

עָכוֹר׃&nbsp; <b>ז,כה</b>&nbsp;וַיֹּאמֶר יְהוֹשֻׁעַ מֶה עֲכַרְתָּנוּ יַעְכָּרְךָ

יְהוָה בַּיּוֹם הַזֶּה וַיִּרְגְּמוּ אֹתוֹ כָל־יִשְׂרָאֵל אֶבֶן וַיִּשְׂרְפוּ

אֹתָם בָּאֵשׁ וַיִּסְקְלוּ אֹתָם בָּאֲבָנִים׃&nbsp; <b>ז,כו</b>&nbsp;וַיָּקִימוּ

עָלָיו גַּל־אֲבָנִים גָּדוֹל עַד הַיּוֹם הַזֶּה וַיָּשָׁב יְהוָה מֵחֲרוֹן

אַפּוֹ עַל־כֵּן קָרָא שֵׁם הַמָּקוֹם הַהוּא עֵמֶק עָכוֹר עַד הַיּוֹם

הַזֶּה׃&nbsp;&nbsp;{פ}</p>
<p><b>ח,א</b>&nbsp;וַיֹּאמֶר יְהוָה אֶל־יְהוֹשֻׁעַ אַל־תִּירָא וְאַל־תֵּחָת קַח עִמְּךָ אֵת כָּל־עַם

הַמִּלְחָמָה וְקוּם עֲלֵה הָעָי רְאֵה נָתַתִּי בְיָדְךָ אֶת־מֶלֶךְ הָעַי

וְאֶת־עַמּוֹ וְאֶת־עִירוֹ וְאֶת־אַרְצוֹ׃&nbsp; <b>ח,ב</b>&nbsp;וְעָשִׂיתָ לָעַי

וּלְמַלְכָּהּ כַּאֲשֶׁר עָשִׂיתָ לִירִיחוֹ וּלְמַלְכָּהּ רַק־שְׁלָלָהּ

וּבְהֶמְתָּהּ תָּבֹזּוּ לָכֶם שִׂים־לְךָ אֹרֵב לָעִיר מֵאַחֲרֶיהָ׃&nbsp; <b>ח,ג</b>

וַיָּקָם יְהוֹשֻׁעַ וְכָל־עַם הַמִּלְחָמָה לַעֲלוֹת הָעָי וַיִּבְחַר יְהוֹשֻׁעַ

שְׁלֹשִׁים אֶלֶף אִישׁ גִּבּוֹרֵי הַחַיִל וַיִּשְׁלָחֵם לָיְלָה׃&nbsp; <b>ח,ד</b>

וַיְצַו אֹתָם לֵאמֹר רְאוּ אַתֶּם אֹרְבִים לָעִיר מֵאַחֲרֵי הָעִיר

אַל־תַּרְחִיקוּ מִן־הָעִיר מְאֹד וִהְיִיתֶם כֻּלְּכֶם נְכֹנִים׃&nbsp; <b>ח,ה</b>

וַאֲנִי וְכָל־הָעָם אֲשֶׁר אִתִּי נִקְרַב אֶל־הָעִיר וְהָיָה כִּי־יֵצְאוּ

לִקְרָאתֵנוּ כַּאֲשֶׁר בָּרִאשֹׁנָה וְנַסְנוּ לִפְנֵיהֶם׃&nbsp; <b>ח,ו</b>

וְיָצְאוּ אַחֲרֵינוּ עַד הַתִּיקֵנוּ אוֹתָם מִן־הָעִיר כִּי יֹאמְרוּ נָסִים

לְפָנֵינוּ כַּאֲשֶׁר בָּרִאשֹׁנָה וְנַסְנוּ לִפְנֵיהֶם׃&nbsp; <b>ח,ז</b>

וְאַתֶּם תָּקֻמוּ מֵהָאוֹרֵב וְהוֹרַשְׁתֶּם אֶת־הָעִיר וּנְתָנָהּ יְהוָה

אֱלֹהֵיכֶם בְּיֶדְכֶם׃&nbsp; <b>ח,ח</b>&nbsp;וְהָיָה כְּתָפְשְׂכֶם אֶת־הָעִיר

תַּצִּיתוּ אֶת־הָעִיר בָּאֵשׁ כִּדְבַר יְהוָה תַּעֲשׂוּ רְאוּ צִוִּיתִי

אֶתְכֶם׃&nbsp; <b>ח,ט</b>&nbsp;וַיִּשְׁלָחֵם יְהוֹשֻׁעַ וַיֵּלְכוּ אֶל־הַמַּאְרָב

וַיֵּשְׁבוּ בֵּין בֵּית־אֵל וּבֵין הָעַי מִיָּם לָעָי וַיָּלֶן יְהוֹשֻׁעַ

בַּלַּיְלָה הַהוּא בְּתוֹךְ הָעָם׃&nbsp; <b>ח,י</b>&nbsp;וַיַּשְׁכֵּם יְהוֹשֻׁעַ

בַּבֹּקֶר וַיִּפְקֹד אֶת־הָעָם וַיַּעַל הוּא וְזִקְנֵי יִשְׂרָאֵל לִפְנֵי הָעָם

הָעָי׃&nbsp; <b>ח,יא</b>&nbsp;וְכָל־הָעָם הַמִּלְחָמָה אֲשֶׁר אִתּוֹ עָלוּ

וַיִּגְּשׁוּ וַיָּבֹאוּ נֶגֶד הָעִיר וַיַּחֲנוּ מִצְּפוֹן לָעַי וְהַגַּי

בֵּינָו וּבֵין־הָעָי׃&nbsp; <b>ח,יב</b>&nbsp;וַיִּקַּח כַּחֲמֵשֶׁת אֲלָפִים אִישׁ

וַיָּשֶׂם אוֹתָם אֹרֵב בֵּין בֵּית־אֵל וּבֵין הָעַי מִיָּם לָעִיר׃&nbsp; <b>ח,יג</b>

וַיָּשִׂימוּ הָעָם אֶת־כָּל־הַמַּחֲנֶה אֲשֶׁר מִצְּפוֹן לָעִיר וְאֶת־עֲקֵבוֹ

מִיָּם לָעִיר וַיֵּלֶךְ יְהוֹשֻׁעַ בַּלַּיְלָה הַהוּא בְּתוֹךְ הָעֵמֶק׃&nbsp; <b>ח,יד</b>

וַיְהִי כִּרְאוֹת מֶלֶךְ־הָעַי וַיְמַהֲרוּ וַיַּשְׁכִּימוּ וַיֵּצְאוּ

אַנְשֵׁי־הָעִיר לִקְרַאת־יִשְׂרָאֵל לַמִּלְחָמָה הוּא וְכָל־עַמּוֹ לַמּוֹעֵד

לִפְנֵי הָעֲרָבָה וְהוּא לֹא יָדַע כִּי־אֹרֵב לוֹ מֵאַחֲרֵי הָעִיר׃&nbsp; <b>ח,טו</b>

וַיִּנָּגְעוּ יְהוֹשֻׁעַ וְכָל־יִשְׂרָאֵל לִפְנֵיהֶם וַיָּנֻסוּ דֶּרֶךְ

הַמִּדְבָּר׃&nbsp; <b>ח,טז</b>&nbsp;וַיִּזָּעֲקוּ כָּל־הָעָם אֲשֶׁר בעיר (בָּעַי)

לִרְדֹּף אַחֲרֵיהֶם וַיִּרְדְּפוּ אַחֲרֵי יְהוֹשֻׁעַ וַיִּנָּתְקוּ

מִן־הָעִיר׃&nbsp; <b>ח,יז</b>&nbsp;וְלֹא־נִשְׁאַר אִישׁ בָּעַי וּבֵית אֵל אֲשֶׁר

לֹא־יָצְאוּ אַחֲרֵי יִשְׂרָאֵל וַיַּעַזְבוּ אֶת־הָעִיר פְּתוּחָה וַיִּרְדְּפוּ

אַחֲרֵי יִשְׂרָאֵל׃&nbsp;&nbsp;{פ}</p>
<p><b>ח,יח</b>&nbsp;וַיֹּאמֶר יְהוָה אֶל־יְהוֹשֻׁעַ נְטֵה בַּכִּידוֹן אֲשֶׁר־בְּיָדְךָ אֶל־הָעַי כִּי

בְיָדְךָ אֶתְּנֶנָּה וַיֵּט יְהוֹשֻׁעַ בַּכִּידוֹן אֲשֶׁר־בְּיָדוֹ

אֶל־הָעִיר׃&nbsp; <b>ח,יט</b>&nbsp;וְהָאוֹרֵב קָם מְהֵרָה מִמְּקוֹמוֹ וַיָּרוּצוּ

כִּנְטוֹת יָדוֹ וַיָּבֹאוּ הָעִיר וַיִּלְכְּדוּהָ וַיְמַהֲרוּ וַיַּצִּיתוּ

אֶת־הָעִיר בָּאֵשׁ׃&nbsp; <b>ח,כ</b>&nbsp;וַיִּפְנוּ אַנְשֵׁי הָעַי אַחֲרֵיהֶם

וַיִּרְאוּ וְהִנֵּה עָלָה עֲשַׁן הָעִיר הַשָּׁמַיְמָה וְלֹא־הָיָה בָהֶם יָדַיִם

לָנוּס הֵנָּה וָהֵנָּה וְהָעָם הַנָּס הַמִּדְבָּר נֶהְפַּךְ אֶל־הָרוֹדֵף׃&nbsp;
<b>ח,כא</b>&nbsp;וִיהוֹשֻׁעַ וְכָל־יִשְׂרָאֵל רָאוּ כִּי־לָכַד הָאֹרֵב אֶת־הָעִיר

וְכִי עָלָה עֲשַׁן הָעִיר וַיָּשֻׁבוּ וַיַּכּוּ אֶת־אַנְשֵׁי הָעָי׃&nbsp; <b>ח,כב</b>

וְאֵלֶּה יָצְאוּ מִן־הָעִיר לִקְרָאתָם וַיִּהְיוּ לְיִשְׂרָאֵל בַּתָּוֶךְ

אֵלֶּה מִזֶּה וְאֵלֶּה מִזֶּה וַיַּכּוּ אוֹתָם עַד־בִּלְתִּי הִשְׁאִיר־לוֹ

שָׂרִיד וּפָלִיט׃&nbsp; <b>ח,כג</b>&nbsp;וְאֶת־מֶלֶךְ הָעַי תָּפְשׂוּ חָי

וַיַּקְרִבוּ אֹתוֹ אֶל־יְהוֹשֻׁעַ׃&nbsp; <b>ח,כד</b>&nbsp;וַיְהִי כְּכַלּוֹת

יִשְׂרָאֵל לַהֲרֹג אֶת־כָּל־יֹשְׁבֵי הָעַי בַּשָּׂדֶה בַּמִּדְבָּר אֲשֶׁר

רְדָפוּם בּוֹ וַיִּפְּלוּ כֻלָּם לְפִי־חֶרֶב עַד־תֻּמָּם וַיָּשֻׁבוּ

כָל־יִשְׂרָאֵל הָעַי וַיַּכּוּ אֹתָהּ לְפִי־חָרֶב׃&nbsp; <b>ח,כה</b>&nbsp;וַיְהִי

כָל־הַנֹּפְלִים בַּיּוֹם הַהוּא מֵאִישׁ וְעַד־אִשָּׁה שְׁנֵים עָשָׂר

אָלֶף&nbsp; כֹּל אַנְשֵׁי הָעָי׃&nbsp; <b>ח,כו</b>&nbsp;וִיהוֹשֻׁעַ לֹא־הֵשִׁיב

יָדוֹ אֲשֶׁר נָטָה בַּכִּידוֹן עַד אֲשֶׁר הֶחֱרִים אֵת כָּל־יֹשְׁבֵי

הָעָי׃&nbsp; <b>ח,כז</b>&nbsp;רַק הַבְּהֵמָה וּשְׁלַל הָעִיר הַהִיא בָּזְזוּ לָהֶם

יִשְׂרָאֵל כִּדְבַר יְהוָה אֲשֶׁר צִוָּה אֶת־יְהוֹשֻׁעַ׃&nbsp; <b>ח,כח</b>

וַיִּשְׂרֹף יְהוֹשֻׁעַ אֶת־הָעָי וַיְשִׂימֶהָ תֵּל־עוֹלָם שְׁמָמָה עַד הַיּוֹם

הַזֶּה׃&nbsp; <b>ח,כט</b>&nbsp;וְאֶת־מֶלֶךְ הָעַי תָּלָה עַל־הָעֵץ עַד־עֵת הָעָרֶב

וּכְבוֹא הַשֶּׁמֶשׁ צִוָּה יְהוֹשֻׁעַ וַיֹּרִידוּ אֶת־נִבְלָתוֹ מִן־הָעֵץ

וַיַּשְׁלִיכוּ אוֹתָהּ אֶל־פֶּתַח שַׁעַר הָעִיר וַיָּקִימוּ עָלָיו

גַּל־אֲבָנִים גָּדוֹל עַד הַיּוֹם הַזֶּה׃&nbsp;&nbsp;{פ}</p>
<p><b>ח,ל</b>&nbsp;אָז יִבְנֶה יְהוֹשֻׁעַ מִזְבֵּחַ לַיהוָה אֱלֹהֵי יִשְׂרָאֵל בְּהַר עֵיבָל׃&nbsp; <b>ח,לא</b>

כַּאֲשֶׁר צִוָּה מֹשֶׁה עֶבֶד־יְהוָה אֶת־בְּנֵי יִשְׂרָאֵל כַּכָּתוּב בְּסֵפֶר

תּוֹרַת מֹשֶׁה מִזְבַּח אֲבָנִים שְׁלֵמוֹת אֲשֶׁר לֹא־הֵנִיף עֲלֵיהֶן בַּרְזֶל

וַיַּעֲלוּ עָלָיו עֹלוֹת לַיהוָה וַיִּזְבְּחוּ שְׁלָמִים׃&nbsp; <b>ח,לב</b>

וַיִּכְתָּב־שָׁם עַל־הָאֲבָנִים אֵת מִשְׁנֵה תּוֹרַת מֹשֶׁה אֲשֶׁר כָּתַב

לִפְנֵי בְּנֵי יִשְׂרָאֵל׃&nbsp; <b>ח,לג</b>&nbsp;וְכָל־יִשְׂרָאֵל וּזְקֵנָיו

וְשֹׁטְרִים וְשֹׁפְטָיו עֹמְדִים מִזֶּה וּמִזֶּה לָאָרוֹן נֶגֶד הַכֹּהֲנִים

הַלְוִיִּם נֹשְׂאֵי אֲרוֹן בְּרִית־יְהוָה כַּגֵּר כָּאֶזְרָח חֶצְיוֹ אֶל־מוּל

הַר־גְּרִזִים וְהַחֶצְיוֹ אֶל־מוּל הַר־עֵיבָל&nbsp; כַּאֲשֶׁר צִוָּה מֹשֶׁה

עֶבֶד־יְהוָה לְבָרֵךְ אֶת־הָעָם יִשְׂרָאֵל בָּרִאשֹׁנָה׃&nbsp; <b>ח,לד</b>

וְאַחֲרֵי־כֵן קָרָא אֶת־כָּל־דִּבְרֵי הַתּוֹרָה הַבְּרָכָה וְהַקְּלָלָה

כְּכָל־הַכָּתוּב בְּסֵפֶר הַתּוֹרָה׃&nbsp; <b>ח,לה</b>&nbsp;לֹא־הָיָה דָבָר מִכֹּל

אֲשֶׁר־צִוָּה מֹשֶׁה אֲשֶׁר לֹא־קָרָא יְהוֹשֻׁעַ נֶגֶד כָּל־קְהַל יִשְׂרָאֵל

וְהַנָּשִׁים וְהַטַּף וְהַגֵּר הַהֹלֵךְ בְּקִרְבָּם׃&nbsp; <b>ט,א</b>&nbsp;וַיְהִי

כִשְׁמֹעַ כָּל־הַמְּלָכִים אֲשֶׁר בְּעֵבֶר הַיַּרְדֵּן בָּהָר וּבַשְּׁפֵלָה

וּבְכֹל חוֹף הַיָּם הַגָּדוֹל אֶל־מוּל הַלְּבָנוֹן הַחִתִּי וְהָאֱמֹרִי

הַכְּנַעֲנִי הַפְּרִזִּי הַחִוִּי וְהַיְבוּסִי׃&nbsp; <b>ט,ב</b>

וַיִּתְקַבְּצוּ יַחְדָּו לְהִלָּחֵם עִם־יְהוֹשֻׁעַ וְעִם־יִשְׂרָאֵל פֶּה

אֶחָד׃&nbsp;&nbsp;{פ}</p>
<p><b>ט,ג</b>&nbsp;וְיֹשְׁבֵי גִבְעוֹן שָׁמְעוּ אֵת אֲשֶׁר עָשָׂה יְהוֹשֻׁעַ לִירִיחוֹ וְלָעָי׃&nbsp; <b>ט,ד</b>

וַיַּעֲשׂוּ גַם־הֵמָּה בְּעָרְמָה וַיֵּלְכוּ וַיִּצְטַיָּרוּ וַיִּקְחוּ

שַׂקִּים בָּלִים לַחֲמוֹרֵיהֶם וְנֹאדוֹת יַיִן בָּלִים וּמְבֻקָּעִים

וּמְצֹרָרִים׃&nbsp; <b>ט,ה</b>&nbsp;וּנְעָלוֹת בָּלוֹת וּמְטֻלָּאוֹת בְּרַגְלֵיהֶם

וּשְׂלָמוֹת בָּלוֹת עֲלֵיהֶם וְכֹל לֶחֶם צֵידָם יָבֵשׁ הָיָה נִקֻּדִים׃&nbsp; <b>ט,ו</b>

וַיֵּלְכוּ אֶל־יְהוֹשֻׁעַ אֶל־הַמַּחֲנֶה הַגִּלְגָּל וַיֹּאמְרוּ אֵלָיו

וְאֶל־אִישׁ יִשְׂרָאֵל מֵאֶרֶץ רְחוֹקָה בָּאנוּ וְעַתָּה כִּרְתוּ־לָנוּ

בְרִית׃&nbsp; <b>ט,ז</b>&nbsp;ויאמרו (וַיֹּאמֶר) אִישׁ־יִשְׂרָאֵל אֶל־הַחִוִּי&nbsp;

אוּלַי בְּקִרְבִּי אַתָּה יוֹשֵׁב וְאֵיךְ אכרות־ (אֶכְרָת־) לְךָ בְרִית׃&nbsp; <b>ט,ח</b>

וַיֹּאמְרוּ אֶל־יְהוֹשֻׁעַ עֲבָדֶיךָ אֲנָחְנוּ וַיֹּאמֶר אֲלֵיהֶם יְהוֹשֻׁעַ

מִי אַתֶּם וּמֵאַיִן תָּבֹאוּ׃&nbsp; <b>ט,ט</b>&nbsp;וַיֹּאמְרוּ אֵלָיו מֵאֶרֶץ

רְחוֹקָה מְאֹד בָּאוּ עֲבָדֶיךָ לְשֵׁם יְהוָה אֱלֹהֶיךָ&nbsp; כִּי־שָׁמַעְנוּ

שָׁמְעוֹ וְאֵת כָּל־אֲשֶׁר עָשָׂה בְּמִצְרָיִם׃&nbsp; <b>ט,י</b>&nbsp;וְאֵת

כָּל־אֲשֶׁר עָשָׂה לִשְׁנֵי מַלְכֵי הָאֱמֹרִי אֲשֶׁר בְּעֵבֶר הַיַּרְדֵּן

לְסִיחוֹן מֶלֶךְ חֶשְׁבּוֹן וּלְעוֹג מֶלֶךְ־הַבָּשָׁן אֲשֶׁר

בְּעַשְׁתָּרוֹת׃&nbsp; <b>ט,יא</b>&nbsp;וַיֹּאמְרוּ אֵלֵינוּ זְקֵינֵינוּ

וְכָל־יֹשְׁבֵי אַרְצֵנוּ לֵאמֹר קְחוּ בְיֶדְכֶם צֵידָה לַדֶּרֶךְ וּלְכוּ

לִקְרָאתָם וַאֲמַרְתֶּם אֲלֵיהֶם עַבְדֵיכֶם אֲנַחְנוּ וְעַתָּה כִּרְתוּ־לָנוּ

בְרִית׃&nbsp; <b>ט,יב</b>&nbsp;זֶה לַחְמֵנוּ חָם הִצְטַיַּדְנוּ אֹתוֹ מִבָּתֵּינוּ

בְּיוֹם צֵאתֵנוּ לָלֶכֶת אֲלֵיכֶם וְעַתָּה הִנֵּה יָבֵשׁ וְהָיָה

נִקֻּדִים׃&nbsp; <b>ט,יג</b>&nbsp;וְאֵלֶּה נֹאדוֹת הַיַּיִן אֲשֶׁר מִלֵּאנוּ

חֲדָשִׁים וְהִנֵּה הִתְבַּקָּעוּ וְאֵלֶּה שַׂלְמוֹתֵינוּ וּנְעָלֵינוּ בָּלוּ

מֵרֹב הַדֶּרֶךְ מְאֹד׃&nbsp; <b>ט,יד</b>&nbsp;וַיִּקְחוּ הָאֲנָשִׁים מִצֵּידָם

וְאֶת־פִּי יְהוָה לֹא שָׁאָלוּ׃&nbsp; <b>ט,טו</b>&nbsp;וַיַּעַשׂ לָהֶם יְהוֹשֻׁעַ

שָׁלוֹם וַיִּכְרֹת לָהֶם בְּרִית לְחַיּוֹתָם וַיִּשָּׁבְעוּ לָהֶם נְשִׂיאֵי

הָעֵדָה׃&nbsp; <b>ט,טז</b>&nbsp;וַיְהִי מִקְצֵה שְׁלֹשֶׁת יָמִים אַחֲרֵי

אֲשֶׁר־כָּרְתוּ לָהֶם בְּרִית וַיִּשְׁמְעוּ כִּי־קְרֹבִים הֵם אֵלָיו

וּבְקִרְבּוֹ הֵם יֹשְׁבִים׃&nbsp; <b>ט,יז</b>&nbsp;וַיִּסְעוּ בְנֵי־יִשְׂרָאֵל

וַיָּבֹאוּ אֶל־עָרֵיהֶם בַּיּוֹם הַשְּׁלִישִׁי וְעָרֵיהֶם גִּבְעוֹן

וְהַכְּפִירָה וּבְאֵרוֹת וְקִרְיַת יְעָרִים׃&nbsp; <b>ט,יח</b>&nbsp;וְלֹא הִכּוּם

בְּנֵי יִשְׂרָאֵל כִּי־נִשְׁבְּעוּ לָהֶם נְשִׂיאֵי הָעֵדָה בַּיהוָה אֱלֹהֵי

יִשְׂרָאֵל וַיִּלֹּנוּ כָל־הָעֵדָה עַל־הַנְּשִׂיאִים׃&nbsp; <b>ט,יט</b>

וַיֹּאמְרוּ כָל־הַנְּשִׂיאִים אֶל־כָּל־הָעֵדָה אֲנַחְנוּ נִשְׁבַּעְנוּ לָהֶם

בַּיהוָה אֱלֹהֵי יִשְׂרָאֵל וְעַתָּה לֹא נוּכַל לִנְגֹּעַ בָּהֶם׃&nbsp; <b>ט,כ</b>

זֹאת נַעֲשֶׂה לָהֶם וְהַחֲיֵה אוֹתָם וְלֹא־יִהְיֶה עָלֵינוּ קֶצֶף עַל־הַשְּׁבוּעָה

אֲשֶׁר־נִשְׁבַּעְנוּ לָהֶם׃&nbsp; <b>ט,כא</b>&nbsp;וַיֹּאמְרוּ אֲלֵיהֶם

הַנְּשִׂיאִים יִחְיוּ וַיִּהְיוּ חֹטְבֵי עֵצִים וְשֹׁאֲבֵי־מַיִם לְכָל־הָעֵדָה

כַּאֲשֶׁר דִּבְּרוּ לָהֶם הַנְּשִׂיאִים׃&nbsp; <b>ט,כב</b>&nbsp;וַיִּקְרָא לָהֶם

יְהוֹשֻׁעַ וַיְדַבֵּר אֲלֵיהֶם לֵאמֹר&nbsp; לָמָּה רִמִּיתֶם אֹתָנוּ לֵאמֹר

רְחוֹקִים אֲנַחְנוּ מִכֶּם מְאֹד וְאַתֶּם בְּקִרְבֵּנוּ יֹשְׁבִים׃&nbsp; <b>ט,כג</b>

וְעַתָּה אֲרוּרִים אַתֶּם וְלֹא־יִכָּרֵת מִכֶּם עֶבֶד וְחֹטְבֵי עֵצִים

וְשֹׁאֲבֵי־מַיִם לְבֵית אֱלֹהָי׃&nbsp; <b>ט,כד</b>&nbsp;וַיַּעֲנוּ אֶת־יְהוֹשֻׁעַ

וַיֹּאמְרוּ כִּי הֻגֵּד הֻגַּד לַעֲבָדֶיךָ אֵת אֲשֶׁר צִוָּה יְהוָה אֱלֹהֶיךָ

אֶת־מֹשֶׁה עַבְדּוֹ לָתֵת לָכֶם אֶת־כָּל־הָאָרֶץ וּלְהַשְׁמִיד

אֶת־כָּל־יֹשְׁבֵי הָאָרֶץ מִפְּנֵיכֶם וַנִּירָא מְאֹד לְנַפְשֹׁתֵינוּ

מִפְּנֵיכֶם וַנַּעֲשֵׂה אֶת־הַדָּבָר הַזֶּה׃&nbsp; <b>ט,כה</b>&nbsp;וְעַתָּה הִנְנוּ

בְיָדֶךָ&nbsp; כַּטּוֹב וְכַיָּשָׁר בְּעֵינֶיךָ לַעֲשׂוֹת לָנוּ עֲשֵׂה׃&nbsp; <b>ט,כו</b>

וַיַּעַשׂ לָהֶם כֵּן וַיַּצֵּל אוֹתָם מִיַּד בְּנֵי־יִשְׂרָאֵל וְלֹא

הֲרָגוּם׃&nbsp; <b>ט,כז</b>&nbsp;וַיִּתְּנֵם יְהוֹשֻׁעַ בַּיּוֹם הַהוּא חֹטְבֵי

עֵצִים וְשֹׁאֲבֵי מַיִם לָעֵדָה וּלְמִזְבַּח יְהוָה עַד־הַיּוֹם הַזֶּה

אֶל־הַמָּקוֹם אֲשֶׁר יִבְחָר׃&nbsp;&nbsp;{פ}</p>
<p><b>י,א</b>&nbsp;וַיְהִי כִשְׁמֹעַ אֲדֹנִי־צֶדֶק מֶלֶךְ יְרוּשָׁלִַם כִּי־לָכַד יְהוֹשֻׁעַ אֶת־הָעַי

וַיַּחֲרִימָהּ כַּאֲשֶׁר עָשָׂה לִירִיחוֹ וּלְמַלְכָּהּ כֵּן־עָשָׂה לָעַי

וּלְמַלְכָּהּ וְכִי הִשְׁלִימוּ יֹשְׁבֵי גִבְעוֹן אֶת־יִשְׂרָאֵל וַיִּהְיוּ

בְּקִרְבָּם׃&nbsp; <b>י,ב</b>&nbsp;וַיִּירְאוּ מְאֹד כִּי עִיר גְּדוֹלָה גִּבְעוֹן

כְּאַחַת עָרֵי הַמַּמְלָכָה וְכִי הִיא גְדוֹלָה מִן־הָעַי וְכָל־אֲנָשֶׁיהָ

גִּבֹּרִים׃&nbsp; <b>י,ג</b>&nbsp;וַיִּשְׁלַח אֲדֹנִי־צֶדֶק מֶלֶךְ יְרוּשָׁלִַם

אֶל־הוֹהָם מֶלֶךְ־חֶבְרוֹן וְאֶל־פִּרְאָם מֶלֶךְ־יַרְמוּת וְאֶל־יָפִיעַ

מֶלֶךְ־לָכִישׁ וְאֶל־דְּבִיר מֶלֶךְ־עֶגְלוֹן לֵאמֹר׃&nbsp; <b>י,ד</b>

עֲלוּ־אֵלַי וְעִזְרֻנִי וְנַכֶּה אֶת־גִּבְעוֹן&nbsp; כִּי־הִשְׁלִימָה

אֶת־יְהוֹשֻׁעַ וְאֶת־בְּנֵי יִשְׂרָאֵל׃&nbsp; <b>י,ה</b>&nbsp;וַיֵּאָסְפוּ

וַיַּעֲלוּ חֲמֵשֶׁת מַלְכֵי הָאֱמֹרִי מֶלֶךְ יְרוּשָׁלִַם מֶלֶךְ־חֶבְרוֹן

מֶלֶךְ־יַרְמוּת מֶלֶךְ־לָכִישׁ מֶלֶךְ־עֶגְלוֹן הֵם וְכָל־מַחֲנֵיהֶם וַיַּחֲנוּ

עַל־גִּבְעוֹן וַיִּלָּחֲמוּ עָלֶיהָ׃&nbsp; <b>י,ו</b>&nbsp;וַיִּשְׁלְחוּ אַנְשֵׁי

גִבְעוֹן אֶל־יְהוֹשֻׁעַ אֶל־הַמַּחֲנֶה הַגִּלְגָּלָה לֵאמֹר אַל־תֶּרֶף יָדֶיךָ

מֵעֲבָדֶיךָ&nbsp; עֲלֵה אֵלֵינוּ מְהֵרָה וְהוֹשִׁיעָה לָּנוּ וְעָזְרֵנוּ כִּי

נִקְבְּצוּ אֵלֵינוּ כָּל־מַלְכֵי הָאֱמֹרִי יֹשְׁבֵי הָהָר׃&nbsp; <b>י,ז</b>

וַיַּעַל יְהוֹשֻׁעַ מִן־הַגִּלְגָּל הוּא וְכָל־עַם הַמִּלְחָמָה עִמּוֹ וְכֹל

גִּבּוֹרֵי הֶחָיִל׃&nbsp;&nbsp;{פ}</p>
<p><b>י,ח</b>&nbsp;וַיֹּאמֶר יְהוָה אֶל־יְהוֹשֻׁעַ אַל־תִּירָא מֵהֶם כִּי בְיָדְךָ נְתַתִּים&nbsp;

לֹא־יַעֲמֹד אִישׁ מֵהֶם בְּפָנֶיךָ׃&nbsp; <b>י,ט</b>&nbsp;וַיָּבֹא אֲלֵיהֶם

יְהוֹשֻׁעַ פִּתְאֹם&nbsp; כָּל־הַלַּיְלָה עָלָה מִן־הַגִּלְגָּל׃&nbsp; <b>י,י</b>

וַיְהֻמֵּם יְהוָה לִפְנֵי יִשְׂרָאֵל וַיַּכֵּם מַכָּה־גְדוֹלָה בְּגִבְעוֹן

וַיִּרְדְּפֵם דֶּרֶךְ מַעֲלֵה בֵית־חוֹרֹן וַיַּכֵּם עַד־עֲזֵקָה

וְעַד־מַקֵּדָה׃&nbsp; <b>י,יא</b>&nbsp;וַיְהִי בְּנֻסָם מִפְּנֵי יִשְׂרָאֵל הֵם

בְּמוֹרַד בֵּית־חוֹרֹן וַיהוָה הִשְׁלִיךְ עֲלֵיהֶם אֲבָנִים גְּדֹלוֹת

מִן־הַשָּׁמַיִם עַד־עֲזֵקָה וַיָּמֻתוּ&nbsp; רַבִּים אֲשֶׁר־מֵתוּ בְּאַבְנֵי

הַבָּרָד מֵאֲשֶׁר הָרְגוּ בְּנֵי יִשְׂרָאֵל בֶּחָרֶב׃&nbsp;&nbsp;{ס}</p>
<p><b>י,יב</b>&nbsp;אָז יְדַבֵּר יְהוֹשֻׁעַ לַיהוָה בְּיוֹם תֵּת יְהוָה אֶת־הָאֱמֹרִי לִפְנֵי בְּנֵי יִשְׂרָאֵל

וַיֹּאמֶר לְעֵינֵי יִשְׂרָאֵל שֶׁמֶשׁ בְּגִבְעוֹן דּוֹם וְיָרֵחַ בְּעֵמֶק

אַיָּלוֹן׃&nbsp; <b>י,יג</b>&nbsp;וַיִּדֹּם הַשֶּׁמֶשׁ וְיָרֵחַ עָמָד עַד־יִקֹּם

גּוֹי אֹיְבָיו הֲלֹא־הִיא כְתוּבָה עַל־סֵפֶר הַיָּשָׁר וַיַּעֲמֹד הַשֶּׁמֶשׁ

בַּחֲצִי הַשָּׁמַיִם וְלֹא־אָץ לָבוֹא כְּיוֹם תָּמִים׃&nbsp; <b>י,יד</b>&nbsp;וְלֹא

הָיָה כַּיּוֹם הַהוּא לְפָנָיו וְאַחֲרָיו לִשְׁמֹעַ יְהוָה בְּקוֹל אִישׁ&nbsp;

כִּי יְהוָה נִלְחָם לְיִשְׂרָאֵל׃&nbsp;&nbsp;{ס}</p>
<p><b>י,טו</b>&nbsp;וַיָּשָׁב יְהוֹשֻׁעַ וְכָל־יִשְׂרָאֵל עִמּוֹ אֶל־הַמַּחֲנֶה הַגִּלְגָּלָה׃&nbsp; <b>י,טז</b>

וַיָּנֻסוּ חֲמֵשֶׁת הַמְּלָכִים הָאֵלֶּה וַיֵּחָבְאוּ בַמְּעָרָה

בְּמַקֵּדָה׃&nbsp; <b>י,יז</b>&nbsp;וַיֻּגַּד לִיהוֹשֻׁעַ לֵאמֹר&nbsp; נִמְצְאוּ

חֲמֵשֶׁת הַמְּלָכִים נֶחְבְּאִים בַּמְּעָרָה בְּמַקֵּדָה׃&nbsp; <b>י,יח</b>

וַיֹּאמֶר יְהוֹשֻׁעַ גֹּלּוּ אֲבָנִים גְּדֹלוֹת אֶל־פִּי הַמְּעָרָה

וְהַפְקִידוּ עָלֶיהָ אֲנָשִׁים לְשָׁמְרָם׃&nbsp; <b>י,יט</b>&nbsp;וְאַתֶּם

אַל־תַּעֲמֹדוּ רִדְפוּ אַחֲרֵי אֹיְבֵיכֶם וְזִנַּבְתֶּם אוֹתָם&nbsp;

אַל־תִּתְּנוּם לָבוֹא אֶל־עָרֵיהֶם כִּי נְתָנָם יְהוָה אֱלֹהֵיכֶם

בְּיֶדְכֶם׃&nbsp; <b>י,כ</b>&nbsp;וַיְהִי כְּכַלּוֹת יְהוֹשֻׁעַ וּבְנֵי יִשְׂרָאֵל

לְהַכּוֹתָם מַכָּה גְדוֹלָה־מְאֹד עַד־תֻּמָּם וְהַשְּׂרִידִים שָׂרְדוּ מֵהֶם

וַיָּבֹאוּ אֶל־עָרֵי הַמִּבְצָר׃&nbsp; <b>י,כא</b>&nbsp;וַיָּשֻׁבוּ כָל־הָעָם

אֶל־הַמַּחֲנֶה אֶל־יְהוֹשֻׁעַ מַקֵּדָה בְּשָׁלוֹם&nbsp; לֹא־חָרַץ לִבְנֵי

יִשְׂרָאֵל לְאִישׁ אֶת־לְשֹׁנוֹ׃&nbsp; <b>י,כב</b>&nbsp;וַיֹּאמֶר יְהוֹשֻׁעַ

פִּתְחוּ אֶת־פִּי הַמְּעָרָה וְהוֹצִיאוּ אֵלַי אֶת־חֲמֵשֶׁת הַמְּלָכִים

הָאֵלֶּה מִן־הַמְּעָרָה׃&nbsp; <b>י,כג</b>&nbsp;וַיַּעֲשׂוּ כֵן וַיֹּצִיאוּ אֵלָיו

אֶת־חֲמֵשֶׁת הַמְּלָכִים הָאֵלֶּה מִן־הַמְּעָרָה&nbsp; אֵת מֶלֶךְ יְרוּשָׁלִַם

אֶת־מֶלֶךְ חֶבְרוֹן אֶת־מֶלֶךְ יַרְמוּת אֶת־מֶלֶךְ לָכִישׁ אֶת־מֶלֶךְ

עֶגְלוֹן׃&nbsp; <b>י,כד</b>&nbsp;וַיְהִי כְּהוֹצִיאָם אֶת־הַמְּלָכִים הָאֵלֶּה

אֶל־יְהוֹשֻׁעַ וַיִּקְרָא יְהוֹשֻׁעַ אֶל־כָּל־אִישׁ יִשְׂרָאֵל וַיֹּאמֶר

אֶל־קְצִינֵי אַנְשֵׁי הַמִּלְחָמָה הֶהָלְכוּא אִתּוֹ קִרְבוּ שִׂימוּ

אֶת־רַגְלֵיכֶם עַל־צַוְּארֵי הַמְּלָכִים הָאֵלֶּה וַיִּקְרְבוּ וַיָּשִׂימוּ

אֶת־רַגְלֵיהֶם עַל־צַוְּארֵיהֶם׃&nbsp; <b>י,כה</b>&nbsp;וַיֹּאמֶר אֲלֵיהֶם

יְהוֹשֻׁעַ אַל־תִּירְאוּ וְאַל־תֵּחָתּוּ&nbsp; חִזְקוּ וְאִמְצוּ כִּי כָכָה

יַעֲשֶׂה יְהוָה לְכָל־אֹיְבֵיכֶם אֲשֶׁר אַתֶּם נִלְחָמִים אוֹתָם׃&nbsp; <b>י,כו</b>

וַיַּכֵּם יְהוֹשֻׁעַ אַחֲרֵי־כֵן וַיְמִיתֵם וַיִּתְלֵם עַל חֲמִשָּׁה עֵצִים

וַיִּהְיוּ תְּלוּיִם עַל־הָעֵצִים עַד־הָעָרֶב׃&nbsp; <b>י,כז</b>&nbsp;וַיְהִי לְעֵת

בּוֹא הַשֶּׁמֶשׁ צִוָּה יְהוֹשֻׁעַ וַיֹּרִידוּם מֵעַל הָעֵצִים וַיַּשְׁלִכֻם

אֶל־הַמְּעָרָה אֲשֶׁר נֶחְבְּאוּ־שָׁם וַיָּשִׂמוּ אֲבָנִים גְּדֹלוֹת עַל־פִּי

הַמְּעָרָה עַד־עֶצֶם הַיּוֹם הַזֶּה׃&nbsp;&nbsp;{ס}</p>
<p><b>י,כח</b>&nbsp;וְאֶת־מַקֵּדָה לָכַד יְהוֹשֻׁעַ בַּיּוֹם הַהוּא וַיַּכֶּהָ לְפִי־חֶרֶב

וְאֶת־מַלְכָּהּ הֶחֱרִם אוֹתָם וְאֶת־כָּל־הַנֶּפֶשׁ אֲשֶׁר־בָּהּ לֹא הִשְׁאִיר

שָׂרִיד וַיַּעַשׂ לְמֶלֶךְ מַקֵּדָה כַּאֲשֶׁר עָשָׂה לְמֶלֶךְ יְרִיחוֹ׃&nbsp;&nbsp;{ס}</p>
<p><b>י,כט</b>&nbsp;וַיַּעֲבֹר יְהוֹשֻׁעַ וְכָל־יִשְׂרָאֵל עִמּוֹ מִמַּקֵּדָה לִבְנָה וַיִּלָּחֶם

עִם־לִבְנָה׃&nbsp; <b>י,ל</b>&nbsp;וַיִּתֵּן יְהוָה גַּם־אוֹתָהּ בְּיַד יִשְׂרָאֵל

וְאֶת־מַלְכָּהּ וַיַּכֶּהָ לְפִי־חֶרֶב וְאֶת־כָּל־הַנֶּפֶשׁ אֲשֶׁר־בָּהּ

לֹא־הִשְׁאִיר בָּהּ שָׂרִיד וַיַּעַשׂ לְמַלְכָּהּ כַּאֲשֶׁר עָשָׂה לְמֶלֶךְ

יְרִיחוֹ׃&nbsp;&nbsp;{ס}</p>
<p><b>י,לא</b>&nbsp;וַיַּעֲבֹר יְהוֹשֻׁעַ וְכָל־יִשְׂרָאֵל עִמּוֹ מִלִּבְנָה לָכִישָׁה וַיִּחַן עָלֶיהָ

וַיִּלָּחֶם בָּהּ׃&nbsp; <b>י,לב</b>&nbsp;וַיִּתֵּן יְהוָה אֶת־לָכִישׁ בְּיַד

יִשְׂרָאֵל וַיִּלְכְּדָהּ בַּיּוֹם הַשֵּׁנִי וַיַּכֶּהָ לְפִי־חֶרֶב

וְאֶת־כָּל־הַנֶּפֶשׁ אֲשֶׁר־בָּהּ כְּכֹל אֲשֶׁר־עָשָׂה לְלִבְנָה׃&nbsp;&nbsp;{פ}</p>
<p><b>י,לג</b>&nbsp;אָז עָלָה הֹרָם מֶלֶךְ גֶּזֶר לַעְזֹר אֶת־לָכִישׁ וַיַּכֵּהוּ יְהוֹשֻׁעַ וְאֶת־עַמּוֹ

עַד־בִּלְתִּי הִשְׁאִיר־לוֹ שָׂרִיד׃&nbsp; <b>י,לד</b>&nbsp;וַיַּעֲבֹר יְהוֹשֻׁעַ

וְכָל־יִשְׂרָאֵל עִמּוֹ מִלָּכִישׁ עֶגְלֹנָה וַיַּחֲנוּ עָלֶיהָ וַיִּלָּחֲמוּ

עָלֶיהָ׃&nbsp; <b>י,לה</b>&nbsp;וַיִּלְכְּדוּהָ בַּיּוֹם הַהוּא וַיַּכּוּהָ

לְפִי־חֶרֶב וְאֵת כָּל־הַנֶּפֶשׁ אֲשֶׁר־בָּהּ בַּיּוֹם הַהוּא הֶחֱרִים&nbsp;

כְּכֹל אֲשֶׁר־עָשָׂה לְלָכִישׁ׃&nbsp;&nbsp;{פ}</p>
<p><b>י,לו</b>&nbsp;וַיַּעַל יְהוֹשֻׁעַ וְכָל־יִשְׂרָאֵל עִמּוֹ מֵעֶגְלוֹנָה חֶבְרוֹנָה וַיִּלָּחֲמוּ

עָלֶיהָ׃&nbsp; <b>י,לז</b>&nbsp;וַיִּלְכְּדוּהָ וַיַּכּוּהָ־לְפִי־חֶרֶב

וְאֶת־מַלְכָּהּ וְאֶת־כָּל־עָרֶיהָ וְאֶת־כָּל־הַנֶּפֶשׁ אֲשֶׁר־בָּהּ

לֹא־הִשְׁאִיר שָׂרִיד כְּכֹל אֲשֶׁר־עָשָׂה לְעֶגְלוֹן וַיַּחֲרֵם אוֹתָהּ

וְאֶת־כָּל־הַנֶּפֶשׁ אֲשֶׁר־בָּהּ׃&nbsp;&nbsp;{ס}</p>
<p><b>י,לח</b>&nbsp;וַיָּשָׁב יְהוֹשֻׁעַ וְכָל־יִשְׂרָאֵל עִמּוֹ דְּבִרָה וַיִּלָּחֶם עָלֶיהָ׃&nbsp; <b>י,לט</b>

וַיִּלְכְּדָהּ וְאֶת־מַלְכָּהּ וְאֶת־כָּל־עָרֶיהָ וַיַּכּוּם לְפִי־חֶרֶב

וַיַּחֲרִימוּ אֶת־כָּל־נֶפֶשׁ אֲשֶׁר־בָּהּ לֹא הִשְׁאִיר שָׂרִיד&nbsp;

כַּאֲשֶׁר עָשָׂה לְחֶבְרוֹן כֵּן־עָשָׂה לִדְבִרָה וּלְמַלְכָּהּ וְכַאֲשֶׁר

עָשָׂה לְלִבְנָה וּלְמַלְכָּהּ׃&nbsp; <b>י,מ</b>&nbsp;וַיַּכֶּה יְהוֹשֻׁעַ

אֶת־כָּל־הָאָרֶץ הָהָר וְהַנֶּגֶב וְהַשְּׁפֵלָה וְהָאֲשֵׁדוֹת וְאֵת

כָּל־מַלְכֵיהֶם לֹא הִשְׁאִיר שָׂרִיד וְאֵת כָּל־הַנְּשָׁמָה הֶחֱרִים כַּאֲשֶׁר

צִוָּה יְהוָה אֱלֹהֵי יִשְׂרָאֵל׃&nbsp; <b>י,מא</b>&nbsp;וַיַּכֵּם יְהוֹשֻׁעַ

מִקָּדֵשׁ בַּרְנֵעַ וְעַד־עַזָּה וְאֵת כָּל־אֶרֶץ גֹּשֶׁן

וְעַד־גִּבְעוֹן׃&nbsp; <b>י,מב</b>&nbsp;וְאֵת כָּל־הַמְּלָכִים הָאֵלֶּה וְאֶת־אַרְצָם

לָכַד יְהוֹשֻׁעַ פַּעַם אֶחָת&nbsp; כִּי יְהוָה אֱלֹהֵי יִשְׂרָאֵל נִלְחָם

לְיִשְׂרָאֵל׃&nbsp; <b>י,מג</b>&nbsp;וַיָּשָׁב יְהוֹשֻׁעַ וְכָל־יִשְׂרָאֵל עִמּוֹ

אֶל־הַמַּחֲנֶה הַגִּלְגָּלָה׃&nbsp;&nbsp;{פ}</p>
<p><b>יא,א</b>&nbsp;וַיְהִי כִּשְׁמֹעַ יָבִין מֶלֶךְ־חָצוֹר וַיִּשְׁלַח אֶל־יוֹבָב מֶלֶךְ מָדוֹן

וְאֶל־מֶלֶךְ שִׁמְרוֹן וְאֶל־מֶלֶךְ אַכְשָׁף׃&nbsp; <b>יא,ב</b>

וְאֶל־הַמְּלָכִים אֲשֶׁר מִצְּפוֹן בָּהָר וּבָעֲרָבָה נֶגֶב כִּנְרוֹת

וּבַשְּׁפֵלָה וּבְנָפוֹת דּוֹר מִיָּם׃&nbsp; <b>יא,ג</b>&nbsp;הַכְּנַעֲנִי

מִמִּזְרָח וּמִיָּם וְהָאֱמֹרִי וְהַחִתִּי וְהַפְּרִזִּי וְהַיְבוּסִי בָּהָר

וְהַחִוִּי תַּחַת חֶרְמוֹן בְּאֶרֶץ הַמִּצְפָּה׃&nbsp; <b>יא,ד</b>&nbsp;וַיֵּצְאוּ

הֵם וְכָל־מַחֲנֵיהֶם עִמָּם עַם־רָב כַּחוֹל אֲשֶׁר עַל־שְׂפַת־הַיָּם לָרֹב

וְסוּס וָרֶכֶב רַב־מְאֹד׃&nbsp; <b>יא,ה</b>&nbsp;וַיִּוָּעֲדוּ כֹּל הַמְּלָכִים

הָאֵלֶּה וַיָּבֹאוּ וַיַּחֲנוּ יַחְדָּו אֶל־מֵי מֵרוֹם לְהִלָּחֵם

עִם־יִשְׂרָאֵל׃&nbsp;&nbsp;{פ}</p>
<p><b>יא,ו</b>&nbsp;וַיֹּאמֶר יְהוָה אֶל־יְהוֹשֻׁעַ אַל־תִּירָא מִפְּנֵיהֶם כִּי־מָחָר כָּעֵת הַזֹּאת אָנֹכִי

נֹתֵן אֶת־כֻּלָּם חֲלָלִים לִפְנֵי יִשְׂרָאֵל אֶת־סוּסֵיהֶם תְּעַקֵּר

וְאֶת־מַרְכְּבֹתֵיהֶם תִּשְׂרֹף בָּאֵשׁ׃&nbsp; <b>יא,ז</b>&nbsp;וַיָּבֹא יְהוֹשֻׁעַ

וְכָל־עַם הַמִּלְחָמָה עִמּוֹ עֲלֵיהֶם עַל־מֵי מֵרוֹם פִּתְאֹם וַיִּפְּלוּ

בָּהֶם׃&nbsp; <b>יא,ח</b>&nbsp;וַיִּתְּנֵם יְהוָה בְּיַד־יִשְׂרָאֵל וַיַּכּוּם

וַיִּרְדְּפוּם עַד־צִידוֹן רַבָּה וְעַד מִשְׂרְפוֹת מַיִם וְעַד־בִּקְעַת

מִצְפֶּה מִזְרָחָה וַיַּכֻּם עַד־בִּלְתִּי הִשְׁאִיר־לָהֶם שָׂרִיד׃&nbsp; <b>יא,ט</b>

וַיַּעַשׂ לָהֶם יְהוֹשֻׁעַ כַּאֲשֶׁר אָמַר־לוֹ יְהוָה&nbsp; אֶת־סוּסֵיהֶם

עִקֵּר וְאֶת־מַרְכְּבֹתֵיהֶם שָׂרַף בָּאֵשׁ׃&nbsp;&nbsp;{ס}</p>
<p><b>יא,י</b>&nbsp;וַיָּשָׁב יְהוֹשֻׁעַ בָּעֵת הַהִיא וַיִּלְכֹּד אֶת־חָצוֹר וְאֶת־מַלְכָּהּ הִכָּה בֶחָרֶב&nbsp;

כִּי־חָצוֹר לְפָנִים הִיא רֹאשׁ כָּל־הַמַּמְלָכוֹת הָאֵלֶּה׃&nbsp; <b>יא,יא</b>

וַיַּכּוּ אֶת־כָּל־הַנֶּפֶשׁ אֲשֶׁר־בָּהּ לְפִי־חֶרֶב הַחֲרֵם לֹא נוֹתַר

כָּל־נְשָׁמָה וְאֶת־חָצוֹר שָׂרַף בָּאֵשׁ׃&nbsp; <b>יא,יב</b>&nbsp;וְאֶת־כָּל־עָרֵי

הַמְּלָכִים־הָאֵלֶּה וְאֶת־כָּל־מַלְכֵיהֶם לָכַד יְהוֹשֻׁעַ וַיַּכֵּם

לְפִי־חֶרֶב הֶחֱרִים אוֹתָם&nbsp; כַּאֲשֶׁר צִוָּה מֹשֶׁה עֶבֶד יְהוָה׃&nbsp; <b>יא,יג</b>

רַק כָּל־הֶעָרִים הָעֹמְדוֹת עַל־תִּלָּם לֹא שְׂרָפָם יִשְׂרָאֵל&nbsp; זוּלָתִי

אֶת־חָצוֹר לְבַדָּהּ שָׂרַף יְהוֹשֻׁעַ׃&nbsp; <b>יא,יד</b>&nbsp;וְכֹל שְׁלַל

הֶעָרִים הָאֵלֶּה וְהַבְּהֵמָה בָּזְזוּ לָהֶם בְּנֵי יִשְׂרָאֵל&nbsp; רַק

אֶת־כָּל־הָאָדָם הִכּוּ לְפִי־חֶרֶב עַד־הִשְׁמִדָם אוֹתָם לֹא הִשְׁאִירוּ

כָּל־נְשָׁמָה׃&nbsp; <b>יא,טו</b>&nbsp;כַּאֲשֶׁר צִוָּה יְהוָה אֶת־מֹשֶׁה עַבְדּוֹ

כֵּן־צִוָּה מֹשֶׁה אֶת־יְהוֹשֻׁעַ וְכֵן עָשָׂה יְהוֹשֻׁעַ לֹא־הֵסִיר דָּבָר

מִכֹּל אֲשֶׁר־צִוָּה יְהוָה אֶת־מֹשֶׁה׃&nbsp; <b>יא,טז</b>&nbsp;וַיִּקַּח יְהוֹשֻׁעַ

אֶת־כָּל־הָאָרֶץ הַזֹּאת הָהָר וְאֶת־כָּל־הַנֶּגֶב וְאֵת כָּל־אֶרֶץ הַגֹּשֶׁן

וְאֶת־הַשְּׁפֵלָה וְאֶת־הָעֲרָבָה וְאֶת־הַר יִשְׂרָאֵל וּשְׁפֵלָתֹה׃&nbsp; <b>יא,יז</b>

מִן־הָהָר הֶחָלָק הָעוֹלֶה שֵׂעִיר וְעַד־בַּעַל גָּד בְּבִקְעַת הַלְּבָנוֹן

תַּחַת הַר־חֶרְמוֹן וְאֵת כָּל־מַלְכֵיהֶם לָכַד וַיַּכֵּם וַיְמִיתֵם׃&nbsp; <b>יא,יח</b>

יָמִים רַבִּים עָשָׂה יְהוֹשֻׁעַ אֶת־כָּל־הַמְּלָכִים הָאֵלֶּה מִלְחָמָה׃&nbsp;
<b>יא,יט</b>&nbsp;לֹא־הָיְתָה עִיר אֲשֶׁר הִשְׁלִימָה אֶל־בְּנֵי יִשְׂרָאֵל

בִּלְתִּי הַחִוִּי יֹשְׁבֵי גִבְעוֹן&nbsp; אֶת־הַכֹּל לָקְחוּ

בַמִּלְחָמָה׃&nbsp; <b>יא,כ</b>&nbsp;כִּי מֵאֵת יְהוָה הָיְתָה לְחַזֵּק אֶת־לִבָּם

לִקְרַאת הַמִּלְחָמָה אֶת־יִשְׂרָאֵל לְמַעַן הַחֲרִימָם לְבִלְתִּי הֱיוֹת־לָהֶם

תְּחִנָּה&nbsp; כִּי לְמַעַן הַשְׁמִידָם כַּאֲשֶׁר צִוָּה יְהוָה

אֶת־מֹשֶׁה׃&nbsp;&nbsp;{ס}</p>
<p><b>יא,כא</b>&nbsp;וַיָּבֹא יְהוֹשֻׁעַ בָּעֵת הַהִיא וַיַּכְרֵת אֶת־הָעֲנָקִים מִן־הָהָר מִן־חֶבְרוֹן

מִן־דְּבִר מִן־עֲנָב וּמִכֹּל הַר יְהוּדָה וּמִכֹּל הַר יִשְׂרָאֵל&nbsp;

עִם־עָרֵיהֶם הֶחֱרִימָם יְהוֹשֻׁעַ׃&nbsp; <b>יא,כב</b>&nbsp;לֹא־נוֹתַר עֲנָקִים

בְּאֶרֶץ בְּנֵי יִשְׂרָאֵל&nbsp; רַק בְּעַזָּה בְּגַת וּבְאַשְׁדּוֹד

נִשְׁאָרוּ׃&nbsp; <b>יא,כג</b>&nbsp;וַיִּקַּח יְהוֹשֻׁעַ אֶת־כָּל־הָאָרֶץ כְּכֹל

אֲשֶׁר דִּבֶּר יְהוָה אֶל־מֹשֶׁה וַיִּתְּנָהּ יְהוֹשֻׁעַ לְנַחֲלָה לְיִשְׂרָאֵל

כְּמַחְלְקֹתָם לְשִׁבְטֵיהֶם וְהָאָרֶץ שָׁקְטָה מִמִּלְחָמָה׃&nbsp;&nbsp;{ס}</p>
<p><b>יב,א</b>&nbsp;וְאֵלֶּה מַלְכֵי הָאָרֶץ אֲשֶׁר הִכּוּ בְנֵי־יִשְׂרָאֵל וַיִּרְשׁוּ אֶת־אַרְצָם בְּעֵבֶר

הַיַּרְדֵּן מִזְרְחָה הַשָּׁמֶשׁ מִנַּחַל אַרְנוֹן עַד־הַר חֶרְמוֹן

וְכָל־הָעֲרָבָה מִזְרָחָה׃&nbsp; <b>יב,ב</b>&nbsp;סִיחוֹן מֶלֶךְ הָאֱמֹרִי

הַיּוֹשֵׁב בְּחֶשְׁבּוֹן מֹשֵׁל מֵעֲרוֹעֵר אֲשֶׁר עַל־שְׂפַת־נַחַל אַרְנוֹן

וְתוֹךְ הַנַּחַל וַחֲצִי הַגִּלְעָד וְעַד יַבֹּק הַנַּחַל גְּבוּל בְּנֵי

עַמּוֹן׃&nbsp; <b>יב,ג</b>&nbsp;וְהָעֲרָבָה עַד־יָם כִּנְרוֹת מִזְרָחָה וְעַד יָם

הָעֲרָבָה יָם־הַמֶּלַח מִזְרָחָה דֶּרֶךְ בֵּית הַיְשִׁמוֹת וּמִתֵּימָן תַּחַת

אַשְׁדּוֹת הַפִּסְגָּה׃&nbsp; <b>יב,ד</b>&nbsp;וּגְבוּל עוֹג מֶלֶךְ הַבָּשָׁן

מִיֶּתֶר הָרְפָאִים הַיּוֹשֵׁב בְּעַשְׁתָּרוֹת וּבְאֶדְרֶעִי׃&nbsp; <b>יב,ה</b>

וּמֹשֵׁל בְּהַר חֶרְמוֹן וּבְסַלְכָה וּבְכָל־הַבָּשָׁן עַד־גְּבוּל הַגְּשׁוּרִי

וְהַמַּעֲכָתִי וַחֲצִי הַגִּלְעָד גְּבוּל סִיחוֹן מֶלֶךְ־חֶשְׁבּוֹן׃&nbsp; <b>יב,ו</b>

מֹשֶׁה עֶבֶד־יְהוָה וּבְנֵי יִשְׂרָאֵל הִכּוּם וַיִּתְּנָהּ מֹשֶׁה עֶבֶד־יְהוָה

יְרֻשָּׁה לָראוּבֵנִי וְלַגָּדִי וְלַחֲצִי שֵׁבֶט הַמְנַשֶּׁה׃&nbsp;&nbsp;{ס}</p>
<p><b>יב,ז</b>&nbsp;וְאֵלֶּה מַלְכֵי הָאָרֶץ אֲשֶׁר הִכָּה יְהוֹשֻׁעַ וּבְנֵי יִשְׂרָאֵל בְּעֵבֶר

הַיַּרְדֵּן יָמָּה מִבַּעַל גָּד בְּבִקְעַת הַלְּבָנוֹן וְעַד־הָהָר הֶחָלָק

הָעֹלֶה שֵׂעִירָה וַיִּתְּנָהּ יְהוֹשֻׁעַ לְשִׁבְטֵי יִשְׂרָאֵל יְרֻשָּׁה

כְּמַחְלְקֹתָם׃&nbsp; <b>יב,ח</b>&nbsp;בָּהָר וּבַשְּׁפֵלָה וּבָעֲרָבָה

וּבָאֲשֵׁדוֹת וּבַמִּדְבָּר וּבַנֶּגֶב הַחִתִּי הָאֱמֹרִי וְהַכְּנַעֲנִי

הַפְּרִזִּי הַחִוִּי וְהַיְבוּסִי׃&nbsp;&nbsp;{ש}</p>
<p><b>יב,ט</b>&nbsp;מֶלֶךְ יְרִיחוֹ&nbsp;&nbsp;{ס}&nbsp; אֶחָד&nbsp;&nbsp;{ס}&nbsp; מֶלֶךְ הָעַי אֲשֶׁר־מִצַּד

בֵּית־אֵל אֶחָד׃&nbsp;&nbsp;{ר}<br>
<b>יב,י</b>&nbsp;מֶלֶךְ יְרוּשָׁלִַם&nbsp;&nbsp;{ס}&nbsp; אֶחָד&nbsp;&nbsp;{ס}&nbsp; מֶלֶךְ

חֶבְרוֹן&nbsp;&nbsp;{ס}&nbsp; אֶחָד׃&nbsp;&nbsp;{ר}<br>
<b>יב,יא</b>&nbsp;מֶלֶךְ יַרְמוּת&nbsp;&nbsp;{ס}&nbsp; אֶחָד&nbsp;&nbsp;{ס}&nbsp; מֶלֶךְ

לָכִישׁ&nbsp;&nbsp;{ס}&nbsp; אֶחָד׃&nbsp;&nbsp;{ר}<br>
<b>יב,יב</b>&nbsp;מֶלֶךְ עֶגְלוֹן&nbsp;&nbsp;{ס}&nbsp; אֶחָד&nbsp;&nbsp;{ס}&nbsp; מֶלֶךְ

גֶּזֶר&nbsp;&nbsp;{ס}&nbsp; אֶחָד׃&nbsp;&nbsp;{ר}<br>
<b>יב,יג</b>&nbsp;מֶלֶךְ דְּבִר&nbsp;&nbsp;{ס}&nbsp; אֶחָד&nbsp;&nbsp;{ס}&nbsp; מֶלֶךְ

גֶּדֶר&nbsp;&nbsp;{ס}&nbsp; אֶחָד׃&nbsp;&nbsp;{ר}<br>
<b>יב,יד</b>&nbsp;מֶלֶךְ חָרְמָה&nbsp;&nbsp;{ס}&nbsp; אֶחָד&nbsp;&nbsp;{ס}&nbsp; מֶלֶךְ עֲרָד&nbsp;

{ס}&nbsp; אֶחָד׃&nbsp;&nbsp;{ר}<br>
<b>יב,טו</b>&nbsp;מֶלֶךְ לִבְנָה&nbsp;&nbsp;{ס}&nbsp; אֶחָד&nbsp;&nbsp;{ס}&nbsp; מֶלֶךְ

עֲדֻלָּם&nbsp;&nbsp;{ס}&nbsp; אֶחָד׃&nbsp;&nbsp;{ר}<br>
<b>יב,טז</b>&nbsp;מֶלֶךְ מַקֵּדָה&nbsp;&nbsp;{ס}&nbsp; אֶחָד&nbsp;&nbsp;{ס}&nbsp; מֶלֶךְ

בֵּית־אֵל&nbsp;&nbsp;{ס}&nbsp; אֶחָד׃&nbsp;&nbsp;{ר}<br>
<b>יב,יז</b>&nbsp;מֶלֶךְ תַּפּוּחַ&nbsp;&nbsp;{ס}&nbsp; אֶחָד&nbsp;&nbsp;{ס}&nbsp; מֶלֶךְ

חֵפֶר&nbsp;&nbsp;{ס}&nbsp; אֶחָד׃&nbsp;&nbsp;{ר}<br>
<b>יב,יח</b>&nbsp;מֶלֶךְ אֲפֵק&nbsp;&nbsp;{ס}&nbsp; אֶחָד&nbsp;&nbsp;{ס}&nbsp; מֶלֶךְ

לַשָּׁרוֹן&nbsp;&nbsp;{ס}&nbsp; אֶחָד׃&nbsp;&nbsp;{ר}<br>
<b>יב,יט</b>&nbsp;מֶלֶךְ מָדוֹן&nbsp;&nbsp;{ס}&nbsp; אֶחָד&nbsp;&nbsp;{ס}&nbsp; מֶלֶךְ

חָצוֹר&nbsp;&nbsp;{ס}&nbsp; אֶחָד׃&nbsp;&nbsp;{ר}<br>
<b>יב,כ</b>&nbsp;מֶלֶךְ שִׁמְרוֹן מְרֹאון&nbsp;&nbsp;{ס}&nbsp; אֶחָד&nbsp;&nbsp;{ס}&nbsp;

מֶלֶךְ אַכְשָׁף&nbsp;&nbsp;{ס}&nbsp; אֶחָד׃&nbsp;&nbsp;{ר}<br>
<b>יב,כא</b>&nbsp;מֶלֶךְ תַּעְנַךְ&nbsp;&nbsp;{ס}&nbsp; אֶחָד&nbsp;&nbsp;{ס}&nbsp; מֶלֶךְ

מְגִדּוֹ&nbsp;&nbsp;{ס}&nbsp; אֶחָד׃&nbsp;&nbsp;{ר}<br>
<b>יב,כב</b>&nbsp;מֶלֶךְ קֶדֶשׁ&nbsp;&nbsp;{ס}&nbsp; אֶחָד&nbsp;&nbsp;{ס}&nbsp;

מֶלֶךְ־יָקְנְעָם לַכַּרְמֶל&nbsp;&nbsp;{ס}&nbsp; אֶחָד׃&nbsp;&nbsp;{ר}<br>
<b>יב,כג</b>&nbsp;מֶלֶךְ דּוֹר לְנָפַת דּוֹר&nbsp;&nbsp;{ס}&nbsp; אֶחָד&nbsp;&nbsp;{ס}&nbsp;

מֶלֶךְ־גּוֹיִם לְגִלְגָּל&nbsp;&nbsp;{ס}&nbsp; אֶחָד׃&nbsp;&nbsp;{ר}<br>
<b>יב,כד</b>&nbsp;מֶלֶךְ תִּרְצָה&nbsp;&nbsp;{ס}&nbsp; אֶחָד&nbsp;&nbsp;{ס}&nbsp; כָּל־מְלָכִים

שְׁלֹשִׁים&nbsp;&nbsp;{ס}&nbsp; וְאֶחָד׃&nbsp;&nbsp;{ר}<br>

{ש}</p>
<p><b>יג,א</b>&nbsp;וִיהוֹשֻׁעַ זָקֵן בָּא בַּיָּמִים וַיֹּאמֶר יְהוָה אֵלָיו אַתָּה זָקַנְתָּה בָּאתָ

בַיָּמִים וְהָאָרֶץ נִשְׁאֲרָה הַרְבֵּה־מְאֹד לְרִשְׁתָּהּ׃&nbsp; <b>יג,ב</b>

זֹאת הָאָרֶץ הַנִּשְׁאָרֶת&nbsp; כָּל־גְּלִילוֹת הַפְּלִשְׁתִּים

וְכָל־הַגְּשׁוּרִי׃&nbsp; <b>יג,ג</b>&nbsp;מִן־הַשִּׁיחוֹר אֲשֶׁר עַל־פְּנֵי

מִצְרַיִם וְעַד גְּבוּל עֶקְרוֹן צָפוֹנָה לַכְּנַעֲנִי תֵּחָשֵׁב חֲמֵשֶׁת

סַרְנֵי פְלִשְׁתִּים הָעַזָּתִי וְהָאַשְׁדּוֹדִי הָאֶשְׁקְלוֹנִי הַגִּתִּי

וְהָעֶקְרוֹנִי וְהָעַוִּים׃&nbsp; <b>יג,ד</b>&nbsp;מִתֵּימָן כָּל־אֶרֶץ הַכְּנַעֲנִי

וּמְעָרָה אֲשֶׁר לַצִּידֹנִים עַד־אֲפֵקָה&nbsp; עַד גְּבוּל הָאֱמֹרִי׃&nbsp; <b>יג,ה</b>

וְהָאָרֶץ הַגִּבְלִי וְכָל־הַלְּבָנוֹן מִזְרַח הַשֶּׁמֶשׁ מִבַּעַל גָּד תַּחַת

הַר־חֶרְמוֹן עַד לְבוֹא חֲמָת׃&nbsp; <b>יג,ו</b>&nbsp;כָּל־יֹשְׁבֵי הָהָר

מִן־הַלְּבָנוֹן עַד־מִשְׂרְפֹת מַיִם כָּל־צִידֹנִים אָנֹכִי אוֹרִישֵׁם מִפְּנֵי

בְּנֵי יִשְׂרָאֵל&nbsp; רַק הַפִּלֶהָ לְיִשְׂרָאֵל בְּנַחֲלָה כַּאֲשֶׁר

צִוִּיתִיךָ׃&nbsp; <b>יג,ז</b>&nbsp;וְעַתָּה חַלֵּק אֶת־הָאָרֶץ הַזֹּאת בְּנַחֲלָה

לְתִשְׁעַת הַשְּׁבָטִים וַחֲצִי הַשֵּׁבֶט הַמְנַשֶּׁה׃&nbsp; <b>יג,ח</b>&nbsp;עִמּוֹ

הָראוּבֵנִי וְהַגָּדִי לָקְחוּ נַחֲלָתָם אֲשֶׁר נָתַן לָהֶם מֹשֶׁה בְּעֵבֶר

הַיַּרְדֵּן מִזְרָחָה כַּאֲשֶׁר נָתַן לָהֶם מֹשֶׁה עֶבֶד יְהוָה׃&nbsp; <b>יג,ט</b>

מֵעֲרוֹעֵר אֲשֶׁר עַל־שְׂפַת־נַחַל אַרְנוֹן וְהָעִיר אֲשֶׁר בְּתוֹךְ־הַנַּחַל וְכָל־הַמִּישֹׁר

מֵידְבָא עַד־דִּיבוֹן׃&nbsp; <b>יג,י</b>&nbsp;וְכֹל עָרֵי סִיחוֹן מֶלֶךְ הָאֱמֹרִי

אֲשֶׁר מָלַךְ בְּחֶשְׁבּוֹן עַד־גְּבוּל בְּנֵי עַמּוֹן׃&nbsp; <b>יג,יא</b>

וְהַגִּלְעָד וּגְבוּל הַגְּשׁוּרִי וְהַמַּעֲכָתִי וְכֹל הַר חֶרְמוֹן

וְכָל־הַבָּשָׁן עַד־סַלְכָה׃&nbsp; <b>יג,יב</b>&nbsp;כָּל־מַמְלְכוּת עוֹג בַּבָּשָׁן

אֲשֶׁר־מָלַךְ בְּעַשְׁתָּרוֹת וּבְאֶדְרֶעִי&nbsp; הוּא נִשְׁאַר מִיֶּתֶר

הָרְפָאִים וַיַּכֵּם מֹשֶׁה וַיֹּרִשֵׁם׃&nbsp; <b>יג,יג</b>&nbsp;וְלֹא הוֹרִישׁוּ

בְּנֵי יִשְׂרָאֵל אֶת־הַגְּשׁוּרִי וְאֶת־הַמַּעֲכָתִי וַיֵּשֶׁב גְּשׁוּר

וּמַעֲכָת בְּקֶרֶב יִשְׂרָאֵל עַד הַיּוֹם הַזֶּה׃&nbsp; <b>יג,יד</b>&nbsp;רַק

לְשֵׁבֶט הַלֵּוִי לֹא נָתַן נַחֲלָה&nbsp; אִשֵּׁי יְהוָה אֱלֹהֵי יִשְׂרָאֵל

הוּא נַחֲלָתוֹ כַּאֲשֶׁר דִּבֶּר־לוֹ׃&nbsp;&nbsp;{פ}</p>
<p><b>יג,טו</b>&nbsp;וַיִּתֵּן מֹשֶׁה לְמַטֵּה בְנֵי־רְאוּבֵן לְמִשְׁפְּחֹתָם׃&nbsp; <b>יג,טז</b>&nbsp;וַיְהִי

לָהֶם הַגְּבוּל מֵעֲרוֹעֵר אֲשֶׁר עַל־שְׂפַת־נַחַל אַרְנוֹן וְהָעִיר אֲשֶׁר

בְּתוֹךְ־הַנַּחַל וְכָל־הַמִּישֹׁר עַל־מֵידְבָא׃&nbsp; <b>יג,יז</b>&nbsp;חֶשְׁבּוֹן

וְכָל־עָרֶיהָ אֲשֶׁר בַּמִּישֹׁר דִּיבֹן וּבָמוֹת בַּעַל וּבֵית בַּעַל

מְעוֹן׃&nbsp; <b>יג,יח</b>&nbsp;וְיַהְצָה וּקְדֵמֹת וּמֵפָעַת׃&nbsp; <b>יג,יט</b>

וְקִרְיָתַיִם וְשִׂבְמָה וְצֶרֶת הַשַּׁחַר בְּהַר הָעֵמֶק׃&nbsp; <b>יג,כ</b>

וּבֵית פְּעוֹר וְאַשְׁדּוֹת הַפִּסְגָּה וּבֵית הַיְשִׁמוֹת׃&nbsp; <b>יג,כא</b>

וְכֹל עָרֵי הַמִּישֹׁר וְכָל־מַמְלְכוּת סִיחוֹן מֶלֶךְ הָאֱמֹרִי אֲשֶׁר מָלַךְ

בְּחֶשְׁבּוֹן&nbsp; אֲשֶׁר הִכָּה מֹשֶׁה אֹתוֹ וְאֶת־נְשִׂיאֵי מִדְיָן

אֶת־אֱוִי וְאֶת־רֶקֶם וְאֶת־צוּר וְאֶת־חוּר וְאֶת־רֶבַע נְסִיכֵי סִיחוֹן

יֹשְׁבֵי הָאָרֶץ׃&nbsp; <b>יג,כב</b>&nbsp;וְאֶת־בִּלְעָם בֶּן־בְּעוֹר הַקּוֹסֵם

הָרְגוּ בְנֵי־יִשְׂרָאֵל בַּחֶרֶב אֶל־חַלְלֵיהֶם׃&nbsp; <b>יג,כג</b>&nbsp;וַיְהִי

גְּבוּל בְּנֵי רְאוּבֵן הַיַּרְדֵּן וּגְבוּל&nbsp; זֹאת נַחֲלַת בְּנֵי־רְאוּבֵן

לְמִשְׁפְּחוֹתָם הֶעָרִים וְחַצְרֵיהֶן׃&nbsp;&nbsp;{פ}</p>
<p><b>יג,כד</b>&nbsp;וַיִּתֵּן מֹשֶׁה לְמַטֵּה־גָד לִבְנֵי־גָד לְמִשְׁפְּחֹתָם׃&nbsp; <b>יג,כה</b>&nbsp;וַיְהִי

לָהֶם הַגְּבוּל יַעְזֵר וְכָל־עָרֵי הַגִּלְעָד וַחֲצִי אֶרֶץ בְּנֵי

עַמּוֹן&nbsp; עַד־עֲרוֹעֵר אֲשֶׁר עַל־פְּנֵי רַבָּה׃&nbsp; <b>יג,כו</b>

וּמֵחֶשְׁבּוֹן עַד־רָמַת הַמִּצְפֶּה וּבְטֹנִים וּמִמַּחֲנַיִם עַד־גְּבוּל

לִדְבִר׃&nbsp; <b>יג,כז</b>&nbsp;וּבָעֵמֶק בֵּית הָרָם וּבֵית נִמְרָה וְסֻכּוֹת

וְצָפוֹן יֶתֶר מַמְלְכוּת סִיחוֹן מֶלֶךְ חֶשְׁבּוֹן הַיַּרְדֵּן וּגְבֻל

עַד־קְצֵה יָם־כִּנֶּרֶת עֵבֶר הַיַּרְדֵּן מִזְרָחָה׃&nbsp; <b>יג,כח</b>&nbsp;זֹאת

נַחֲלַת בְּנֵי־גָד לְמִשְׁפְּחֹתָם הֶעָרִים וְחַצְרֵיהֶם׃&nbsp;&nbsp;{ס}</p>
<p><b>יג,כט</b>&nbsp;וַיִּתֵּן מֹשֶׁה לַחֲצִי שֵׁבֶט מְנַשֶּׁה וַיְהִי לַחֲצִי מַטֵּה בְנֵי־מְנַשֶּׁה

לְמִשְׁפְּחוֹתָם׃&nbsp; <b>יג,ל</b>&nbsp;וַיְהִי גְבוּלָם מִמַּחֲנַיִם

כָּל־הַבָּשָׁן כָּל־מַמְלְכוּת עוֹג מֶלֶךְ־הַבָּשָׁן וְכָל־חַוֹּת יָאִיר אֲשֶׁר

בַּבָּשָׁן שִׁשִּׁים עִיר׃&nbsp; <b>יג,לא</b>&nbsp;וַחֲצִי הַגִּלְעָד וְעַשְׁתָּרוֹת

וְאֶדְרֶעִי עָרֵי מַמְלְכוּת עוֹג בַּבָּשָׁן לִבְנֵי מָכִיר בֶּן־מְנַשֶּׁה

לַחֲצִי בְנֵי־מָכִיר לְמִשְׁפְּחוֹתָם׃&nbsp; <b>יג,לב</b>&nbsp;אֵלֶּה אֲשֶׁר־נִחַל

מֹשֶׁה בְּעַרְבוֹת מוֹאָב מֵעֵבֶר לְיַרְדֵּן יְרִיחוֹ מִזְרָחָה׃&nbsp;&nbsp;{פ}</p>
<p><b>יג,לג</b>&nbsp;וּלְשֵׁבֶט הַלֵּוִי לֹא־נָתַן מֹשֶׁה נַחֲלָה&nbsp; יְהוָה אֱלֹהֵי יִשְׂרָאֵל הוּא

נַחֲלָתָם כַּאֲשֶׁר דִּבֶּר לָהֶם׃&nbsp;&nbsp;{ס}</p>
<p><b>יד,א</b>&nbsp;וְאֵלֶּה אֲשֶׁר־נָחֲלוּ בְנֵי־יִשְׂרָאֵל בְּאֶרֶץ כְּנָעַן אֲשֶׁר נִחֲלוּ אוֹתָם

אֶלְעָזָר הַכֹּהֵן וִיהוֹשֻׁעַ בִּן־נוּן וְרָאשֵׁי אֲבוֹת הַמַּטּוֹת לִבְנֵי

יִשְׂרָאֵל׃&nbsp; <b>יד,ב</b>&nbsp;בְּגוֹרַל נַחֲלָתָם כַּאֲשֶׁר צִוָּה יְהוָה

בְּיַד־מֹשֶׁה לְתִשְׁעַת הַמַּטּוֹת וַחֲצִי הַמַּטֶּה׃&nbsp; <b>יד,ג</b>

כִּי־נָתַן מֹשֶׁה נַחֲלַת שְׁנֵי הַמַּטּוֹת וַחֲצִי הַמַּטֶּה מֵעֵבֶר

לַיַּרְדֵּן וְלַלְוִיִּם לֹא־נָתַן נַחֲלָה בְּתוֹכָם׃&nbsp; <b>יד,ד</b>

כִּי־הָיוּ בְנֵי־יוֹסֵף שְׁנֵי מַטּוֹת מְנַשֶּׁה וְאֶפְרָיִם וְלֹא־נָתְנוּ

חֵלֶק לַלְוִיִּם בָּאָרֶץ כִּי אִם־עָרִים לָשֶׁבֶת וּמִגְרְשֵׁיהֶם לְמִקְנֵיהֶם

וּלְקִנְיָנָם׃&nbsp; <b>יד,ה</b>&nbsp;כַּאֲשֶׁר צִוָּה יְהוָה אֶת־מֹשֶׁה כֵּן עָשׂוּ

בְּנֵי יִשְׂרָאֵל וַיַּחְלְקוּ אֶת־הָאָרֶץ׃&nbsp;&nbsp;{פ}</p>
<p><b>יד,ו</b>&nbsp;וַיִּגְּשׁוּ בְנֵי־יְהוּדָה אֶל־יְהוֹשֻׁעַ בַּגִּלְגָּל וַיֹּאמֶר אֵלָיו כָּלֵב

בֶּן־יְפֻנֶּה הַקְּנִזִּי&nbsp; אַתָּה יָדַעְתָּ אֶת־הַדָּבָר אֲשֶׁר־דִּבֶּר

יְהוָה אֶל־מֹשֶׁה אִישׁ־הָאֱלֹהִים עַל אֹדוֹתַי וְעַל אֹדוֹתֶיךָ בְּקָדֵשׁ

בַּרְנֵעַ׃&nbsp; <b>יד,ז</b>&nbsp;בֶּן־אַרְבָּעִים שָׁנָה אָנֹכִי בִּשְׁלֹחַ מֹשֶׁה

עֶבֶד־יְהוָה אֹתִי מִקָּדֵשׁ בַּרְנֵעַ לְרַגֵּל אֶת־הָאָרֶץ וָאָשֵׁב אֹתוֹ

דָּבָר כַּאֲשֶׁר עִם־לְבָבִי׃&nbsp; <b>יד,ח</b>&nbsp;וְאַחַי אֲשֶׁר עָלוּ עִמִּי

הִמְסִיו אֶת־לֵב הָעָם וְאָנֹכִי מִלֵּאתִי אַחֲרֵי יְהוָה אֱלֹהָי׃&nbsp; <b>יד,ט</b>

וַיִּשָּׁבַע מֹשֶׁה בַּיּוֹם הַהוּא לֵאמֹר אִם־לֹא הָאָרֶץ אֲשֶׁר דָּרְכָה

רַגְלְךָ בָּהּ לְךָ תִהְיֶה לְנַחֲלָה וּלְבָנֶיךָ עַד־עוֹלָם&nbsp; כִּי

מִלֵּאתָ אַחֲרֵי יְהוָה אֱלֹהָי׃&nbsp; <b>יד,י</b>&nbsp;וְעַתָּה הִנֵּה הֶחֱיָה

יְהוָה אוֹתִי כַּאֲשֶׁר דִּבֵּר זֶה אַרְבָּעִים וְחָמֵשׁ שָׁנָה מֵאָז דִּבֶּר

יְהוָה אֶת־הַדָּבָר הַזֶּה אֶל־מֹשֶׁה אֲשֶׁר־הָלַךְ יִשְׂרָאֵל בַּמִּדְבָּר

וְעַתָּה הִנֵּה אָנֹכִי הַיּוֹם בֶּן־חָמֵשׁ וּשְׁמֹנִים שָׁנָה׃&nbsp; <b>יד,יא</b>

עוֹדֶנִּי הַיּוֹם חָזָק כַּאֲשֶׁר בְּיוֹם שְׁלֹחַ אוֹתִי מֹשֶׁה כְּכֹחִי אָז

וּכְכֹחִי עָתָּה&nbsp; לַמִּלְחָמָה וְלָצֵאת וְלָבוֹא׃&nbsp; <b>יד,יב</b>

וְעַתָּה תְּנָה־לִּי אֶת־הָהָר הַזֶּה אֲשֶׁר־דִּבֶּר יְהוָה בַּיּוֹם הַהוּא&nbsp;

כִּי אַתָּה־שָׁמַעְתָּ בַיּוֹם הַהוּא כִּי־עֲנָקִים שָׁם וְעָרִים גְּדֹלוֹת

בְּצֻרוֹת אוּלַי יְהוָה אוֹתִי וְהוֹרַשְׁתִּים כַּאֲשֶׁר דִּבֶּר יְהוָה׃&nbsp; <b>יד,יג</b>

וַיְבָרְכֵהוּ יְהוֹשֻׁעַ וַיִּתֵּן אֶת־חֶבְרוֹן לְכָלֵב בֶּן־יְפֻנֶּה

לְנַחֲלָה׃&nbsp; <b>יד,יד</b>&nbsp;עַל־כֵּן הָיְתָה־חֶבְרוֹן לְכָלֵב בֶּן־יְפֻנֶּה

הַקְּנִזִּי לְנַחֲלָה עַד הַיּוֹם הַזֶּה יַעַן אֲשֶׁר מִלֵּא אַחֲרֵי יְהוָה

אֱלֹהֵי יִשְׂרָאֵל׃&nbsp; <b>יד,טו</b>&nbsp;וְשֵׁם חֶבְרוֹן לְפָנִים קִרְיַת

אַרְבַּע הָאָדָם הַגָּדוֹל בָּעֲנָקִים הוּא וְהָאָרֶץ שָׁקְטָה

מִמִּלְחָמָה׃&nbsp;&nbsp;{פ}</p>
<p><b>טו,א</b>&nbsp;וַיְהִי הַגּוֹרָל לְמַטֵּה בְּנֵי יְהוּדָה לְמִשְׁפְּחֹתָם&nbsp; אֶל־גְּבוּל אֱדוֹם

מִדְבַּר־צִן נֶגְבָּה מִקְצֵה תֵימָן׃&nbsp; <b>טו,ב</b>&nbsp;וַיְהִי לָהֶם גְּבוּל

נֶגֶב מִקְצֵה יָם הַמֶּלַח מִן־הַלָּשֹׁן הַפֹּנֶה נֶגְבָּה׃&nbsp; <b>טו,ג</b>

וְיָצָא אֶל־מִנֶּגֶב לְמַעֲלֵה עַקְרַבִּים וְעָבַר צִנָה וְעָלָה מִנֶּגֶב

לְקָדֵשׁ בַּרְנֵעַ וְעָבַר חֶצְרוֹן וְעָלָה אַדָּרָה וְנָסַב

הַקַּרְקָעָה׃&nbsp; <b>טו,ד</b>&nbsp;וְעָבַר עַצְמוֹנָה וְיָצָא נַחַל מִצְרַיִם והיה

(וְהָיוּ) תֹצְאוֹת הַגְּבוּל יָמָּה זֶה־יִהְיֶה לָכֶם גְּבוּל נֶגֶב׃&nbsp; <b>טו,ה</b>

וּגְבוּל קֵדְמָה יָם הַמֶּלַח עַד־קְצֵה הַיַּרְדֵּן וּגְבוּל לִפְאַת צָפוֹנָה

מִלְּשׁוֹן הַיָּם מִקְצֵה הַיַּרְדֵּן׃&nbsp; <b>טו,ו</b>&nbsp;וְעָלָה הַגְּבוּל

בֵּית חָגְלָה וְעָבַר מִצְּפוֹן לְבֵית הָעֲרָבָה וְעָלָה הַגְּבוּל אֶבֶן בֹּהַן

בֶּן־רְאוּבֵן׃&nbsp; <b>טו,ז</b>&nbsp;וְעָלָה הַגְּבוּל דְּבִרָה מֵעֵמֶק עָכוֹר

וְצָפוֹנָה פֹּנֶה אֶל־הַגִּלְגָּל אֲשֶׁר־נֹכַח לְמַעֲלֵה אֲדֻמִּים אֲשֶׁר

מִנֶּגֶב לַנָּחַל וְעָבַר הַגְּבוּל אֶל־מֵי־עֵין שֶׁמֶשׁ וְהָיוּ תֹצְאֹתָיו

אֶל־עֵין רֹגֵל׃&nbsp; <b>טו,ח</b>&nbsp;וְעָלָה הַגְּבוּל גֵּי בֶן־הִנֹּם אֶל־כֶּתֶף

הַיְבוּסִי מִנֶּגֶב הִיא יְרוּשָׁלִָם וְעָלָה הַגְּבוּל אֶל־רֹאשׁ הָהָר אֲשֶׁר

עַל־פְּנֵי גֵי־הִנֹּם יָמָּה אֲשֶׁר בִּקְצֵה עֵמֶק־רְפָאִים צָפוֹנָה׃&nbsp; <b>טו,ט</b>

וְתָאַר הַגְּבוּל מֵרֹאשׁ הָהָר אֶל־מַעְיַן מֵי נֶפְתּוֹחַ וְיָצָא אֶל־עָרֵי

הַר־עֶפְרוֹן וְתָאַר הַגְּבוּל בַּעֲלָה הִיא קִרְיַת יְעָרִים׃&nbsp; <b>טו,י</b>

וְנָסַב הַגְּבוּל מִבַּעֲלָה יָמָּה אֶל־הַר שֵׂעִיר וְעָבַר אֶל־כֶּתֶף

הַר־יְעָרִים מִצָּפוֹנָה הִיא כְסָלוֹן וְיָרַד בֵּית־שֶׁמֶשׁ וְעָבַר

תִּמְנָה׃&nbsp; <b>טו,יא</b>&nbsp;וְיָצָא הַגְּבוּל אֶל־כֶּתֶף עֶקְרוֹן צָפוֹנָה

וְתָאַר הַגְּבוּל שִׁכְּרוֹנָה וְעָבַר הַר־הַבַּעֲלָה וְיָצָא יַבְנְאֵל וְהָיוּ

תֹּצְאוֹת הַגְּבוּל יָמָּה׃&nbsp; <b>טו,יב</b>&nbsp;וּגְבוּל יָם הַיָּמָּה הַגָּדוֹל

וּגְבוּל זֶה גְּבוּל בְּנֵי־יְהוּדָה סָבִיב לְמִשְׁפְּחֹתָם׃&nbsp; <b>טו,יג</b>

וּלְכָלֵב בֶּן־יְפֻנֶּה נָתַן חֵלֶק בְּתוֹךְ בְּנֵי־יְהוּדָה אֶל־פִּי יְהוָה

לִיהוֹשֻׁעַ אֶת־קִרְיַת אַרְבַּע אֲבִי הָעֲנָק הִיא חֶבְרוֹן׃&nbsp; <b>טו,יד</b>

וַיֹּרֶשׁ מִשָּׁם כָּלֵב אֶת־שְׁלוֹשָׁה בְּנֵי הָעֲנָק אֶת־שֵׁשַׁי

וְאֶת־אֲחִימַן וְאֶת־תַּלְמַי יְלִידֵי הָעֲנָק׃&nbsp; <b>טו,טו</b>&nbsp;וַיַּעַל

מִשָּׁם אֶל־יֹשְׁבֵי דְּבִר וְשֵׁם־דְּבִר לְפָנִים קִרְיַת־סֵפֶר׃&nbsp; <b>טו,טז</b>

וַיֹּאמֶר כָּלֵב אֲשֶׁר־יַכֶּה אֶת־קִרְיַת־סֵפֶר וּלְכָדָהּ וְנָתַתִּי לוֹ

אֶת־עַכְסָה בִתִּי לְאִשָּׁה׃&nbsp; <b>טו,יז</b>&nbsp;וַיִּלְכְּדָהּ עָתְנִיאֵל

בֶּן־קְנַז אֲחִי כָלֵב וַיִּתֶּן־לוֹ אֶת־עַכְסָה בִתּוֹ לְאִשָּׁה׃&nbsp; <b>טו,יח</b>

וַיְהִי בְּבוֹאָהּ וַתְּסִיתֵהוּ לִשְׁאוֹל מֵאֵת־אָבִיהָ שָׂדֶה וַתִּצְנַח

מֵעַל הַחֲמוֹר וַיֹּאמֶר־לָהּ כָּלֵב מַה־לָּךְ׃&nbsp; <b>טו,יט</b>&nbsp;וַתֹּאמֶר

תְּנָה־לִּי בְרָכָה כִּי אֶרֶץ הַנֶּגֶב נְתַתָּנִי וְנָתַתָּה לִי גֻּלֹּת מָיִם

וַיִּתֶּן־לָהּ אֵת גֻּלֹּת עִלִּיּוֹת וְאֵת גֻּלֹּת תַּחְתִּיּוֹת׃&nbsp;&nbsp;{פ}</p>
<p><b>טו,כ</b>&nbsp;זֹאת נַחֲלַת מַטֵּה בְנֵי־יְהוּדָה לְמִשְׁפְּחֹתָם׃&nbsp; <b>טו,כא</b>&nbsp;וַיִּהְיוּ הֶעָרִים

מִקְצֵה לְמַטֵּה בְנֵי־יְהוּדָה אֶל־גְּבוּל אֱדוֹם בַּנֶּגְבָּה קַבְצְאֵל

וְעֵדֶר וְיָגוּר׃&nbsp; <b>טו,כב</b>&nbsp;וְקִינָה וְדִימוֹנָה וְעַדְעָדָה׃&nbsp; <b>טו,כג</b>

וְקֶדֶשׁ וְחָצוֹר וְיִתְנָן׃&nbsp; <b>טו,כד</b>&nbsp;זִיף וָטֶלֶם וּבְעָלוֹת׃&nbsp; <b>טו,כה</b>

וְחָצוֹר חֲדַתָּה וּקְרִיּוֹת חֶצְרוֹן הִיא חָצוֹר׃&nbsp; <b>טו,כו</b>&nbsp;אֲמָם

וּשְׁמַע וּמוֹלָדָה׃&nbsp; <b>טו,כז</b>&nbsp;וַחֲצַר גַּדָּה וְחֶשְׁמוֹן וּבֵית

פָּלֶט׃&nbsp; <b>טו,כח</b>&nbsp;וַחֲצַר שׁוּעָל וּבְאֵר שֶׁבַע וּבִזְיוֹתְיָה׃&nbsp;
<b>טו,כט</b>&nbsp;בַּעֲלָה וְעִיִּים וָעָצֶם׃&nbsp; <b>טו,ל</b>&nbsp;וְאֶלְתּוֹלַד

וּכְסִיל וְחָרְמָה׃&nbsp; <b>טו,לא</b>&nbsp;וְצִקְלַג וּמַדְמַנָּה

וְסַנְסַנָּה׃&nbsp; <b>טו,לב</b>&nbsp;וּלְבָאוֹת וְשִׁלְחִים וְעַיִן וְרִמּוֹן&nbsp;

כָּל־עָרִים עֶשְׂרִים וָתֵשַׁע וְחַצְרֵיהֶן׃&nbsp;&nbsp;{ס}</p>
<p><b>טו,לג</b>&nbsp;בַּשְּׁפֵלָה אֶשְׁתָּאוֹל וְצָרְעָה וְאַשְׁנָה׃&nbsp; <b>טו,לד</b>&nbsp;וְזָנוֹחַ וְעֵין גַּנִּים

תַּפּוּחַ וְהָעֵינָם׃&nbsp; <b>טו,לה</b>&nbsp;יַרְמוּת וַעֲדֻלָּם שׂוֹכֹה

וַעֲזֵקָה׃&nbsp; <b>טו,לו</b>&nbsp;וְשַׁעֲרַיִם וַעֲדִיתַיִם וְהַגְּדֵרָה

וּגְדֵרֹתָיִם&nbsp; עָרִים אַרְבַּע־עֶשְׂרֵה וְחַצְרֵיהֶן׃&nbsp;&nbsp;{ס}</p>
<p><b>טו,לז</b>&nbsp;צְנָן וַחֲדָשָׁה וּמִגְדַּל־גָּד׃&nbsp; <b>טו,לח</b>&nbsp;וְדִלְעָן וְהַמִּצְפֶּה

וְיָקְתְאֵל׃&nbsp; <b>טו,לט</b>&nbsp;לָכִישׁ וּבָצְקַת וְעֶגְלוֹן׃&nbsp; <b>טו,מ</b>

וְכַבּוֹן וְלַחְמָס וְכִתְלִישׁ׃&nbsp; <b>טו,מא</b>&nbsp;וּגְדֵרוֹת בֵּית־דָּגוֹן

וְנַעֲמָה וּמַקֵּדָה&nbsp; עָרִים שֵׁשׁ־עֶשְׂרֵה וְחַצְרֵיהֶן׃&nbsp;&nbsp;{ס}</p>
<p><b>טו,מב</b>&nbsp;לִבְנָה וָעֶתֶר וְעָשָׁן׃&nbsp; <b>טו,מג</b>&nbsp;וְיִפְתָּח וְאַשְׁנָה וּנְצִיב׃&nbsp; <b>טו,מד</b>

וּקְעִילָה וְאַכְזִיב וּמָרֵאשָׁה&nbsp; עָרִים תֵּשַׁע וְחַצְרֵיהֶן׃&nbsp;&nbsp;{ס}</p>
<p><b>טו,מה</b>&nbsp;עֶקְרוֹן וּבְנֹתֶיהָ וַחֲצֵרֶיהָ׃&nbsp; <b>טו,מו</b>&nbsp;מֵעֶקְרוֹן וָיָמָּה&nbsp; כֹּל

אֲשֶׁר־עַל־יַד אַשְׁדּוֹד וְחַצְרֵיהֶן׃&nbsp;&nbsp;{ס}</p>
<p><b>טו,מז</b>&nbsp;אַשְׁדּוֹד בְּנוֹתֶיהָ וַחֲצֵרֶיהָ עַזָּה בְּנוֹתֶיהָ וַחֲצֵרֶיהָ עַד־נַחַל מִצְרָיִם

וְהַיָּם הגבול (הַגָּדוֹל) וּגְבוּל׃&nbsp;&nbsp;{ס}</p>
<p><b>טו,מח</b>&nbsp;וּבָהָר שָׁמִיר וְיַתִּיר וְשׂוֹכֹה׃&nbsp; <b>טו,מט</b>&nbsp;וְדַנָּה וְקִרְיַת־סַנָּה הִיא

דְבִר׃&nbsp;&nbsp;{ס}</p>
<p><b>טו,נ</b>&nbsp;וַעֲנָב וְאֶשְׁתְּמֹה וְעָנִים׃&nbsp; <b>טו,נא</b>&nbsp;וְגֹשֶׁן וְחֹלֹן וְגִלֹה&nbsp;

עָרִים אַחַת־עֶשְׂרֵה וְחַצְרֵיהֶן׃&nbsp;&nbsp;{ס}</p>
<p><b>טו,נב</b>&nbsp;אֲרַב וְרוּמָה וְאֶשְׁעָן׃&nbsp; <b>טו,נג</b>&nbsp;וינים (וְיָנוּם) וּבֵית־תַּפּוּחַ

וַאֲפֵקָה׃&nbsp; <b>טו,נד</b>&nbsp;וְחֻמְטָה וְקִרְיַת אַרְבַּע הִיא חֶבְרוֹן

וְצִיעֹר&nbsp; עָרִים תֵּשַׁע וְחַצְרֵיהֶן׃&nbsp;&nbsp;{ס}</p>
<p><b>טו,נה</b>&nbsp;מָעוֹן כַּרְמֶל וָזִיף וְיוּטָּה׃&nbsp; <b>טו,נו</b>&nbsp;וְיִזְרְעֶאל וְיָקְדְעָם

וְזָנוֹחַ׃&nbsp; <b>טו,נז</b>&nbsp;הַקַּיִן גִּבְעָה וְתִמְנָה&nbsp; עָרִים עֶשֶׂר

וְחַצְרֵיהֶן׃&nbsp;&nbsp;{ס}</p>
<p><b>טו,נח</b>&nbsp;חַלְחוּל בֵּית־צוּר וּגְדוֹר׃&nbsp; <b>טו,נט</b>&nbsp;וּמַעֲרָת וּבֵית־עֲנוֹת

וְאֶלְתְּקֹן&nbsp; עָרִים שֵׁשׁ וְחַצְרֵיהֶן׃&nbsp;&nbsp;{פ}</p>
<p><b>טו,ס</b>&nbsp;קִרְיַת־בַּעַל הִיא קִרְיַת יְעָרִים וְהָרַבָּה&nbsp; עָרִים שְׁתַּיִם

וְחַצְרֵיהֶן׃&nbsp;&nbsp;{ס}</p>
<p><b>טו,סא</b>&nbsp;בַּמִּדְבָּר בֵּית הָעֲרָבָה מִדִּין וּסְכָכָה׃&nbsp; <b>טו,סב</b>&nbsp;וְהַנִּבְשָׁן

וְעִיר־הַמֶּלַח וְעֵין גֶּדִי&nbsp; עָרִים שֵׁשׁ וְחַצְרֵיהֶן׃&nbsp; <b>טו,סג</b>

וְאֶת־הַיְבוּסִי יוֹשְׁבֵי יְרוּשָׁלִַם לֹא־יוכלו (יָכְלוּ) בְנֵי־יְהוּדָה

לְהוֹרִישָׁם וַיֵּשֶׁב הַיְבוּסִי אֶת־בְּנֵי יְהוּדָה בִּירוּשָׁלִַם עַד

הַיּוֹם הַזֶּה׃&nbsp;&nbsp;{פ}</p>
<p><b>טז,א</b>&nbsp;וַיֵּצֵא הַגּוֹרָל לִבְנֵי יוֹסֵף מִיַּרְדֵּן יְרִיחוֹ לְמֵי יְרִיחוֹ מִזְרָחָה

הַמִּדְבָּר עֹלֶה מִירִיחוֹ בָּהָר בֵּית־אֵל׃&nbsp; <b>טז,ב</b>&nbsp;וְיָצָא

מִבֵּית־אֵל לוּזָה וְעָבַר אֶל־גְּבוּל הָאַרְכִּי עֲטָרוֹת׃&nbsp; <b>טז,ג</b>

וְיָרַד־יָמָּה אֶל־גְּבוּל הַיַּפְלֵטִי עַד גְּבוּל בֵּית־חוֹרֹן תַּחְתּוֹן

וְעַד־גָּזֶר וְהָיוּ תֹצְאֹתָו יָמָּה׃&nbsp; <b>טז,ד</b>&nbsp;וַיִּנְחֲלוּ

בְנֵי־יוֹסֵף מְנַשֶּׁה וְאֶפְרָיִם׃&nbsp; <b>טז,ה</b>&nbsp;וַיְהִי גְּבוּל

בְּנֵי־אֶפְרַיִם לְמִשְׁפְּחֹתָם וַיְהִי גְּבוּל נַחֲלָתָם מִזְרָחָה עַטְרוֹת

אַדָּר עַד־בֵּית חוֹרֹן עֶלְיוֹן׃&nbsp; <b>טז,ו</b>&nbsp;וְיָצָא הַגְּבוּל הַיָּמָּה

הַמִּכְמְתָת מִצָּפוֹן וְנָסַב הַגְּבוּל מִזְרָחָה תַּאֲנַת שִׁלֹה וְעָבַר

אוֹתוֹ מִמִּזְרַח יָנוֹחָה׃&nbsp; <b>טז,ז</b>&nbsp;וְיָרַד מִיָּנוֹחָה עֲטָרוֹת

וְנַעֲרָתָה וּפָגַע בִּירִיחוֹ וְיָצָא הַיַּרְדֵּן׃&nbsp; <b>טז,ח</b>

מִתַּפּוּחַ יֵלֵךְ הַגְּבוּל יָמָּה נַחַל קָנָה וְהָיוּ תֹצְאֹתָיו הַיָּמָּה

זֹאת נַחֲלַת מַטֵּה בְנֵי־אֶפְרַיִם לְמִשְׁפְּחֹתָם׃&nbsp; <b>טז,ט</b>

וְהֶעָרִים הַמִּבְדָּלוֹת לִבְנֵי אֶפְרַיִם בְּתוֹךְ נַחֲלַת בְּנֵי־מְנַשֶּׁה

כָּל־הֶעָרִים וְחַצְרֵיהֶן׃&nbsp; <b>טז,י</b>&nbsp;וְלֹא הוֹרִישׁוּ אֶת־הַכְּנַעֲנִי

הַיּוֹשֵׁב בְּגָזֶר וַיֵּשֶׁב הַכְּנַעֲנִי בְּקֶרֶב אֶפְרַיִם עַד־הַיּוֹם

הַזֶּה וַיְהִי לְמַס־עֹבֵד׃&nbsp;&nbsp;{פ}</p>
<p><b>יז,א</b>&nbsp;וַיְהִי הַגּוֹרָל לְמַטֵּה מְנַשֶּׁה כִּי־הוּא בְּכוֹר יוֹסֵף לְמָכִיר בְּכוֹר

מְנַשֶּׁה אֲבִי הַגִּלְעָד כִּי הוּא הָיָה אִישׁ מִלְחָמָה וַיְהִי־לוֹ

הַגִּלְעָד וְהַבָּשָׁן׃&nbsp; <b>יז,ב</b>&nbsp;וַיְהִי לִבְנֵי מְנַשֶּׁה

הַנּוֹתָרִים לְמִשְׁפְּחֹתָם לִבְנֵי אֲבִיעֶזֶר וְלִבְנֵי־חֵלֶק וְלִבְנֵי

אַשְׂרִיאֵל וְלִבְנֵי־שֶׁכֶם וְלִבְנֵי־חֵפֶר וְלִבְנֵי שְׁמִידָע אֵלֶּה בְּנֵי

מְנַשֶּׁה בֶּן־יוֹסֵף הַזְּכָרִים לְמִשְׁפְּחֹתָם׃&nbsp; <b>יז,ג</b>

וְלִצְלָפְחָד בֶּן־חֵפֶר בֶּן־גִּלְעָד בֶּן־מָכִיר בֶּן־מְנַשֶּׁה לֹא־הָיוּ לוֹ

בָּנִים כִּי אִם־בָּנוֹת וְאֵלֶּה שְׁמוֹת בְּנֹתָיו מַחְלָה וְנֹעָה חָגְלָה

מִלְכָּה וְתִרְצָה׃&nbsp; <b>יז,ד</b>&nbsp;וַתִּקְרַבְנָה לִפְנֵי אֶלְעָזָר הַכֹּהֵן

וְלִפְנֵי יְהוֹשֻׁעַ בִּן־נוּן וְלִפְנֵי הַנְּשִׂיאִים לֵאמֹר יְהוָה צִוָּה

אֶת־מֹשֶׁה לָתֶת־לָנוּ נַחֲלָה בְּתוֹךְ אַחֵינוּ וַיִּתֵּן לָהֶם אֶל־פִּי

יְהוָה נַחֲלָה בְּתוֹךְ אֲחֵי אֲבִיהֶן׃&nbsp; <b>יז,ה</b>&nbsp;וַיִּפְּלוּ

חַבְלֵי־מְנַשֶּׁה עֲשָׂרָה לְבַד מֵאֶרֶץ הַגִּלְעָד וְהַבָּשָׁן אֲשֶׁר מֵעֵבֶר

לַיַּרְדֵּן׃&nbsp; <b>יז,ו</b>&nbsp;כִּי בְּנוֹת מְנַשֶּׁה נָחֲלוּ נַחֲלָה בְּתוֹךְ

בָּנָיו וְאֶרֶץ הַגִּלְעָד הָיְתָה לִבְנֵי־מְנַשֶּׁה הַנּוֹתָרִים׃&nbsp; <b>יז,ז</b>

וַיְהִי גְבוּל־מְנַשֶּׁה מֵאָשֵׁר הַמִּכְמְתָת אֲשֶׁר עַל־פְּנֵי שְׁכֶם

וְהָלַךְ הַגְּבוּל אֶל־הַיָּמִין אֶל־יֹשְׁבֵי עֵין תַּפּוּחַ׃&nbsp; <b>יז,ח</b>

לִמְנַשֶּׁה הָיְתָה אֶרֶץ תַּפּוּחַ וְתַפּוּחַ אֶל־גְּבוּל מְנַשֶּׁה לִבְנֵי

אֶפְרָיִם׃&nbsp; <b>יז,ט</b>&nbsp;וְיָרַד הַגְּבוּל נַחַל קָנָה נֶגְבָּה לַנַּחַל

עָרִים הָאֵלֶּה לְאֶפְרַיִם בְּתוֹךְ עָרֵי מְנַשֶּׁה וּגְבוּל מְנַשֶּׁה

מִצְּפוֹן לַנַּחַל וַיְהִי תֹצְאֹתָיו הַיָּמָּה׃&nbsp; <b>יז,י</b>&nbsp;נֶגְבָּה

לְאֶפְרַיִם וְצָפוֹנָה לִמְנַשֶּׁה וַיְהִי הַיָּם גְּבוּלוֹ וּבְאָשֵׁר

יִפְגְּעוּן מִצָּפוֹן וּבְיִשָּׂשכָר מִמִּזְרָח׃&nbsp; <b>יז,יא</b>&nbsp;וַיְהִי

לִמְנַשֶּׁה בְּיִשָּׂשכָר וּבְאָשֵׁר בֵּית־שְׁאָן וּבְנוֹתֶיהָ וְיִבְלְעָם

וּבְנוֹתֶיהָ וְאֶת־יֹשְׁבֵי דֹאר וּבְנוֹתֶיהָ וְיֹשְׁבֵי עֵין־דֹּר וּבְנוֹתֶיהָ

וְיֹשְׁבֵי תַעְנַךְ וּבְנֹתֶיהָ וְיֹשְׁבֵי מְגִדּוֹ וּבְנוֹתֶיהָ שְׁלֹשֶׁת

הַנָּפֶת׃&nbsp; <b>יז,יב</b>&nbsp;וְלֹא יָכְלוּ בְּנֵי מְנַשֶּׁה לְהוֹרִישׁ

אֶת־הֶעָרִים הָאֵלֶּה וַיּוֹאֶל הַכְּנַעֲנִי לָשֶׁבֶת בָּאָרֶץ הַזֹּאת׃&nbsp; <b>יז,יג</b>

וַיְהִי כִּי חָזְקוּ בְּנֵי יִשְׂרָאֵל וַיִּתְּנוּ אֶת־הַכְּנַעֲנִי לָמַס

וְהוֹרֵשׁ לֹא הוֹרִישׁוֹ׃&nbsp;&nbsp;{ס}</p>
<p><b>יז,יד</b>&nbsp;וַיְדַבְּרוּ בְּנֵי יוֹסֵף אֶת־יְהוֹשֻׁעַ לֵאמֹר&nbsp; מַדּוּעַ נָתַתָּה לִּי נַחֲלָה

גּוֹרָל אֶחָד וְחֶבֶל אֶחָד וַאֲנִי עַם־רָב עַד אֲשֶׁר־עַד־כֹּה בֵּרְכַנִי

יְהוָה׃&nbsp; <b>יז,טו</b>&nbsp;וַיֹּאמֶר אֲלֵיהֶם יְהוֹשֻׁעַ אִם־עַם־רַב אַתָּה

עֲלֵה לְךָ הַיַּעְרָה וּבֵרֵאתָ לְךָ שָׁם בְּאֶרֶץ הַפְּרִזִּי

וְהָרְפָאִים&nbsp; כִּי־אָץ לְךָ הַר־אֶפְרָיִם׃&nbsp; <b>יז,טז</b>&nbsp;וַיֹּאמְרוּ

בְּנֵי יוֹסֵף לֹא־יִמָּצֵא לָנוּ הָהָר וְרֶכֶב בַּרְזֶל בְּכָל־הַכְּנַעֲנִי

הַיֹּשֵׁב בְּאֶרֶץ־הָעֵמֶק לַאֲשֶׁר בְּבֵית־שְׁאָן וּבְנוֹתֶיהָ וְלַאֲשֶׁר

בְּעֵמֶק יִזְרְעֶאל׃&nbsp; <b>יז,יז</b>&nbsp;וַיֹּאמֶר יְהוֹשֻׁעַ אֶל־בֵּית יוֹסֵף

לְאֶפְרַיִם וְלִמְנַשֶּׁה לֵאמֹר&nbsp; עַם־רַב אַתָּה וְכֹחַ גָּדוֹל לָךְ

לֹא־יִהְיֶה לְךָ גּוֹרָל אֶחָד׃&nbsp; <b>יז,יח</b>&nbsp;כִּי הַר יִהְיֶה־לָּךְ

כִּי־יַעַר הוּא וּבֵרֵאתוֹ וְהָיָה לְךָ תֹּצְאֹתָיו&nbsp; כִּי־תוֹרִישׁ

אֶת־הַכְּנַעֲנִי כִּי רֶכֶב בַּרְזֶל לוֹ כִּי חָזָק הוּא׃&nbsp;&nbsp;{פ}</p>
<p><b>יח,א</b>&nbsp;וַיִּקָּהֲלוּ כָּל־עֲדַת בְּנֵי־יִשְׂרָאֵל שִׁלֹה וַיַּשְׁכִּינוּ שָׁם אֶת־אֹהֶל מוֹעֵד

וְהָאָרֶץ נִכְבְּשָׁה לִפְנֵיהֶם׃&nbsp; <b>יח,ב</b>&nbsp;וַיִּוָּתְרוּ בִּבְנֵי

יִשְׂרָאֵל אֲשֶׁר לֹא־חָלְקוּ אֶת־נַחֲלָתָם שִׁבְעָה שְׁבָטִים׃&nbsp; <b>יח,ג</b>

וַיֹּאמֶר יְהוֹשֻׁעַ אֶל־בְּנֵי יִשְׂרָאֵל&nbsp; עַד־אָנָה אַתֶּם מִתְרַפִּים

לָבוֹא לָרֶשֶׁת אֶת־הָאָרֶץ אֲשֶׁר נָתַן לָכֶם יְהוָה אֱלֹהֵי

אֲבוֹתֵיכֶם׃&nbsp; <b>יח,ד</b>&nbsp;הָבוּ לָכֶם שְׁלֹשָׁה אֲנָשִׁים לַשָּׁבֶט

וְאֶשְׁלָחֵם וְיָקֻמוּ וְיִתְהַלְּכוּ בָאָרֶץ וְיִכְתְּבוּ אוֹתָהּ לְפִי

נַחֲלָתָם וְיָבֹאוּ אֵלָי׃&nbsp; <b>יח,ה</b>&nbsp;וְהִתְחַלְּקוּ אֹתָהּ לְשִׁבְעָה

חֲלָקִים&nbsp; יְהוּדָה יַעֲמֹד עַל־גְּבוּלוֹ מִנֶּגֶב וּבֵית יוֹסֵף יַעַמְדוּ

עַל־גְּבוּלָם מִצָּפוֹן׃&nbsp; <b>יח,ו</b>&nbsp;וְאַתֶּם תִּכְתְּבוּ אֶת־הָאָרֶץ

שִׁבְעָה חֲלָקִים וַהֲבֵאתֶם אֵלַי הֵנָּה וְיָרִיתִי לָכֶם גּוֹרָל פֹּה לִפְנֵי

יְהוָה אֱלֹהֵינוּ׃&nbsp; <b>יח,ז</b>&nbsp;כִּי אֵין־חֵלֶק לַלְוִיִּם בְּקִרְבְּכֶם

כִּי־כְהֻנַּת יְהוָה נַחֲלָתוֹ וְגָד וּרְאוּבֵן וַחֲצִי שֵׁבֶט הַמְנַשֶּׁה

לָקְחוּ נַחֲלָתָם מֵעֵבֶר לַיַּרְדֵּן מִזְרָחָה אֲשֶׁר נָתַן לָהֶם מֹשֶׁה עֶבֶד

יְהוָה׃&nbsp; <b>יח,ח</b>&nbsp;וַיָּקֻמוּ הָאֲנָשִׁים וַיֵּלֵכוּ וַיְצַו יְהוֹשֻׁעַ

אֶת־הַהֹלְכִים לִכְתֹּב אֶת־הָאָרֶץ לֵאמֹר לְכוּ וְהִתְהַלְּכוּ בָאָרֶץ

וְכִתְבוּ אוֹתָהּ וְשׁוּבוּ אֵלַי וּפֹה אַשְׁלִיךְ לָכֶם גּוֹרָל לִפְנֵי יְהוָה

בְּשִׁלֹה׃&nbsp; <b>יח,ט</b>&nbsp;וַיֵּלְכוּ הָאֲנָשִׁים וַיַּעַבְרוּ בָאָרֶץ

וַיִּכְתְּבוּהָ לֶעָרִים לְשִׁבְעָה חֲלָקִים עַל־סֵפֶר וַיָּבֹאוּ

אֶל־יְהוֹשֻׁעַ אֶל־הַמַּחֲנֶה שִׁלֹה׃&nbsp; <b>יח,י</b>&nbsp;וַיַּשְׁלֵךְ לָהֶם

יְהוֹשֻׁעַ גּוֹרָל בְּשִׁלֹה לִפְנֵי יְהוָה וַיְחַלֶּק־שָׁם יְהוֹשֻׁעַ

אֶת־הָאָרֶץ לִבְנֵי יִשְׂרָאֵל כְּמַחְלְקֹתָם׃&nbsp;&nbsp;{פ}</p>
<p><b>יח,יא</b>&nbsp;וַיַּעַל גּוֹרַל מַטֵּה בְנֵי־בִנְיָמִן לְמִשְׁפְּחֹתָם וַיֵּצֵא גְּבוּל גּוֹרָלָם בֵּין

בְּנֵי יְהוּדָה וּבֵין בְּנֵי יוֹסֵף׃&nbsp; <b>יח,יב</b>&nbsp;וַיְהִי לָהֶם

הַגְּבוּל לִפְאַת צָפוֹנָה מִן־הַיַּרְדֵּן וְעָלָה הַגְּבוּל אֶל־כֶּתֶף

יְרִיחוֹ מִצָּפוֹן וְעָלָה בָהָר יָמָּה והיה (וְהָיוּ) תֹּצְאֹתָיו מִדְבַּרָה

בֵּית אָוֶן׃&nbsp; <b>יח,יג</b>&nbsp;וְעָבַר מִשָּׁם הַגְּבוּל לוּזָה אֶל־כֶּתֶף

לוּזָה נֶגְבָּה הִיא בֵּית־אֵל וְיָרַד הַגְּבוּל עַטְרוֹת אַדָּר עַל־הָהָר

אֲשֶׁר מִנֶּגֶב לְבֵית־חֹרוֹן תַּחְתּוֹן׃&nbsp; <b>יח,יד</b>&nbsp;וְתָאַר הַגְּבוּל

וְנָסַב לִפְאַת־יָם נֶגְבָּה מִן־הָהָר אֲשֶׁר עַל־פְּנֵי בֵית־חֹרוֹן נֶגְבָּה

והיה (וְהָיוּ) תֹצְאֹתָיו אֶל־קִרְיַת־בַּעַל הִיא קִרְיַת יְעָרִים עִיר בְּנֵי

יְהוּדָה זֹאת פְּאַת־יָם׃&nbsp; <b>יח,טו</b>&nbsp;וּפְאַת־נֶגְבָּה מִקְצֵה קִרְיַת

יְעָרִים וְיָצָא הַגְּבוּל יָמָּה וְיָצָא אֶל־מַעְיַן מֵי נֶפְתּוֹחַ׃&nbsp; <b>יח,טז</b>

וְיָרַד הַגְּבוּל אֶל־קְצֵה הָהָר אֲשֶׁר עַל־פְּנֵי גֵּי בֶן־הִנֹּם אֲשֶׁר

בְּעֵמֶק רְפָאִים צָפוֹנָה וְיָרַד גֵּי הִנֹּם אֶל־כֶּתֶף הַיְבוּסִי נֶגְבָּה

וְיָרַד עֵין רֹגֵל׃&nbsp; <b>יח,יז</b>&nbsp;וְתָאַר מִצָּפוֹן וְיָצָא עֵין שֶׁמֶשׁ

וְיָצָא אֶל־גְּלִילוֹת אֲשֶׁר־נֹכַח מַעֲלֵה אֲדֻמִּים וְיָרַד אֶבֶן בֹּהַן

בֶּן־רְאוּבֵן׃&nbsp; <b>יח,יח</b>&nbsp;וְעָבַר אֶל־כֶּתֶף מוּל־הָעֲרָבָה צָפוֹנָה

וְיָרַד הָעֲרָבָתָה׃&nbsp; <b>יח,יט</b>&nbsp;וְעָבַר הַגְּבוּל אֶל־כֶּתֶף

בֵּית־חָגְלָה צָפוֹנָה והיה (וְהָיוּ) תצאותיו (תֹּצְאוֹת) הַגְּבוּל אֶל־לְשׁוֹן

יָם־הַמֶּלַח צָפוֹנָה אֶל־קְצֵה הַיַּרְדֵּן נֶגְבָּה זֶה גְּבוּל נֶגֶב׃&nbsp; <b>יח,כ</b>

וְהַיַּרְדֵּן יִגְבֹּל־אֹתוֹ לִפְאַת־קֵדְמָה&nbsp; זֹאת נַחֲלַת בְּנֵי

בִנְיָמִן לִגְבוּלֹתֶיהָ סָבִיב לְמִשְׁפְּחֹתָם׃&nbsp;&nbsp;{פ}</p>
<p><b>יח,כא</b>&nbsp;וְהָיוּ הֶעָרִים לְמַטֵּה בְּנֵי בִנְיָמִן לְמִשְׁפְּחוֹתֵיהֶם&nbsp; יְרִיחוֹ

וּבֵית־חָגְלָה וְעֵמֶק קְצִיץ׃&nbsp; <b>יח,כב</b>&nbsp;וּבֵית הָעֲרָבָה וּצְמָרַיִם

וּבֵית־אֵל׃&nbsp; <b>יח,כג</b>&nbsp;וְהָעַוִּים וְהַפָּרָה וְעָפְרָה׃&nbsp; <b>יח,כד</b>

וּכְפַר העמני (הָעַמֹּנָה) וְהָעָפְנִי וָגָבַע&nbsp; עָרִים שְׁתֵּים־עֶשְׂרֵה

וְחַצְרֵיהֶן׃&nbsp; <b>יח,כה</b>&nbsp;גִּבְעוֹן וְהָרָמָה וּבְאֵרוֹת׃&nbsp; <b>יח,כו</b>

וְהַמִּצְפֶּה וְהַכְּפִירָה וְהַמֹּצָה׃&nbsp; <b>יח,כז</b>&nbsp;וְרֶקֶם וְיִרְפְּאֵל

וְתַרְאֲלָה׃&nbsp; <b>יח,כח</b>&nbsp;וְצֵלַע הָאֶלֶף וְהַיְבוּסִי הִיא יְרוּשָׁלִַם

גִּבְעַת קִרְיַת עָרִים אַרְבַּע־עֶשְׂרֵה וְחַצְרֵיהֶן&nbsp; זֹאת נַחֲלַת

בְּנֵי־בִנְיָמִן לְמִשְׁפְּחֹתָם׃&nbsp;&nbsp;{פ}</p>
<p><b>יט,א</b>&nbsp;וַיֵּצֵא הַגּוֹרָל הַשֵּׁנִי לְשִׁמְעוֹן לְמַטֵּה בְנֵי־שִׁמְעוֹן לְמִשְׁפְּחוֹתָם

וַיְהִי נַחֲלָתָם בְּתוֹךְ נַחֲלַת בְּנֵי־יְהוּדָה׃&nbsp; <b>יט,ב</b>&nbsp;וַיְהִי

לָהֶם בְּנַחֲלָתָם בְּאֵר־שֶׁבַע וְשֶׁבַע וּמוֹלָדָה׃&nbsp; <b>יט,ג</b>&nbsp;וַחֲצַר

שׁוּעָל וּבָלָה וָעָצֶם׃&nbsp; <b>יט,ד</b>&nbsp;וְאֶלְתּוֹלַד וּבְתוּל

וְחָרְמָה׃&nbsp; <b>יט,ה</b>&nbsp;וְצִקְלַג וּבֵית־הַמַּרְכָּבוֹת וַחֲצַר

סוּסָה׃&nbsp; <b>יט,ו</b>&nbsp;וּבֵית לְבָאוֹת וְשָׁרוּחֶן&nbsp; עָרִים

שְׁלֹשׁ־עֶשְׂרֵה וְחַצְרֵיהֶן׃&nbsp; <b>יט,ז</b>&nbsp;עַיִן רִמּוֹן וָעֶתֶר

וְעָשָׁן&nbsp; עָרִים אַרְבַּע וְחַצְרֵיהֶן׃&nbsp; <b>יט,ח</b>&nbsp;וְכָל־הַחֲצֵרִים

אֲשֶׁר סְבִיבוֹת הֶעָרִים הָאֵלֶּה עַד־בַּעֲלַת בְּאֵר רָאמַת נֶגֶב&nbsp; זֹאת

נַחֲלַת מַטֵּה בְנֵי־שִׁמְעוֹן לְמִשְׁפְּחֹתָם׃&nbsp; <b>יט,ט</b>&nbsp;מֵחֶבֶל

בְּנֵי יְהוּדָה נַחֲלַת בְּנֵי שִׁמְעוֹן&nbsp; כִּי־הָיָה חֵלֶק בְּנֵי־יְהוּדָה

רַב מֵהֶם וַיִּנְחֲלוּ בְנֵי־שִׁמְעוֹן בְּתוֹךְ נַחֲלָתָם׃&nbsp;&nbsp;{פ}</p>
<p><b>יט,י</b>&nbsp;וַיַּעַל הַגּוֹרָל הַשְּׁלִישִׁי לִבְנֵי זְבוּלֻן לְמִשְׁפְּחֹתָם וַיְהִי גְּבוּל

נַחֲלָתָם עַד־שָׂרִיד׃&nbsp; <b>יט,יא</b>&nbsp;וְעָלָה גְבוּלָם לַיָּמָּה

וּמַרְעֲלָה וּפָגַע בְּדַבָּשֶׁת וּפָגַע אֶל־הַנַּחַל אֲשֶׁר עַל־פְּנֵי

יָקְנְעָם׃&nbsp; <b>יט,יב</b>&nbsp;וְשָׁב מִשָּׂרִיד קֵדְמָה מִזְרַח הַשֶּׁמֶשׁ

עַל־גְּבוּל כִּסְלֹת תָּבֹר וְיָצָא אֶל־הַדָּבְרַת וְעָלָה יָפִיעַ׃&nbsp; <b>יט,יג</b>

וּמִשָּׁם עָבַר קֵדְמָה מִזְרָחָה גִּתָּה חֵפֶר עִתָּה קָצִין וְיָצָא רִמּוֹן

הַמְּתֹאָר הַנֵּעָה׃&nbsp; <b>יט,יד</b>&nbsp;וְנָסַב אֹתוֹ הַגְּבוּל מִצְּפוֹן

חַנָּתֹן וְהָיוּ תֹּצְאֹתָיו גֵּי יִפְתַּח־אֵל׃&nbsp; <b>יט,טו</b>&nbsp;וְקַטָּת

וְנַהֲלָל וְשִׁמְרוֹן וְיִדְאֲלָה וּבֵית לָחֶם&nbsp; עָרִים שְׁתֵּים־עֶשְׂרֵה

וְחַצְרֵיהֶן׃&nbsp; <b>יט,טז</b>&nbsp;זֹאת נַחֲלַת בְּנֵי־זְבוּלֻן לְמִשְׁפְּחוֹתָם

הֶעָרִים הָאֵלֶּה וְחַצְרֵיהֶן׃&nbsp;&nbsp;{פ}</p>
<p><b>יט,יז</b>&nbsp;לְיִשָּׂשכָר יָצָא הַגּוֹרָל הָרְבִיעִי&nbsp; לִבְנֵי יִשָּׂשכָר לְמִשְׁפְּחוֹתָם׃&nbsp; <b>יט,יח</b>

וַיְהִי גְּבוּלָם יִזְרְעֶאלָה וְהַכְּסוּלֹת וְשׁוּנֵם׃&nbsp; <b>יט,יט</b>

וַחֲפָרַיִם וְשִׁיאֹן וַאֲנָחֲרַת׃&nbsp; <b>יט,כ</b>&nbsp;וְהָרַבִּית וְקִשְׁיוֹן

וָאָבֶץ׃&nbsp; <b>יט,כא</b>&nbsp;וְרֶמֶת וְעֵין־גַּנִּים וְעֵין חַדָּה וּבֵית

פַּצֵּץ׃&nbsp; <b>יט,כב</b>&nbsp;וּפָגַע הַגְּבוּל בְּתָבוֹר ושחצומה (וְשַׁחֲצִימָה)

וּבֵית שֶׁמֶשׁ וְהָיוּ תֹּצְאוֹת גְּבוּלָם הַיַּרְדֵּן&nbsp; עָרִים

שֵׁשׁ־עֶשְׂרֵה וְחַצְרֵיהֶן׃&nbsp; <b>יט,כג</b>&nbsp;זֹאת נַחֲלַת מַטֵּה

בְנֵי־יִשָּׂשכָר לְמִשְׁפְּחֹתָם&nbsp; הֶעָרִים וְחַצְרֵיהֶן׃&nbsp;&nbsp;{פ}</p>
<p><b>יט,כד</b>&nbsp;וַיֵּצֵא הַגּוֹרָל הַחֲמִישִׁי לְמַטֵּה בְנֵי־אָשֵׁר לְמִשְׁפְּחוֹתָם׃&nbsp; <b>יט,כה</b>

וַיְהִי גְּבוּלָם חֶלְקַת וַחֲלִי וָבֶטֶן וְאַכְשָׁף׃&nbsp; <b>יט,כו</b>

וְאַלַמֶּלֶךְ וְעַמְעָד וּמִשְׁאָל וּפָגַע בְּכַרְמֶל הַיָּמָּה וּבְשִׁיחוֹר

לִבְנָת׃&nbsp; <b>יט,כז</b>&nbsp;וְשָׁב מִזְרַח הַשֶּׁמֶשׁ בֵּית דָּגֹן וּפָגַע

בִּזְבֻלוּן וּבְגֵי יִפְתַּח־אֵל צָפוֹנָה בֵּית הָעֵמֶק וּנְעִיאֵל וְיָצָא

אֶל־כָּבוּל מִשְּׂמֹאל׃&nbsp; <b>יט,כח</b>&nbsp;וְעֶבְרֹן וּרְחֹב וְחַמּוֹן וְקָנָה

עַד צִידוֹן רַבָּה׃&nbsp; <b>יט,כט</b>&nbsp;וְשָׁב הַגְּבוּל הָרָמָה וְעַד־עִיר

מִבְצַר־צֹר וְשָׁב הַגְּבוּל חֹסָה ויהיו (וְהָיוּ) תֹצְאֹתָיו הַיָּמָּה מֵחֶבֶל

אַכְזִיבָה׃&nbsp; <b>יט,ל</b>&nbsp;וְעֻמָה וַאֲפֵק וּרְחֹב&nbsp; עָרִים עֶשְׂרִים

וּשְׁתַּיִם וְחַצְרֵיהֶן׃&nbsp; <b>יט,לא</b>&nbsp;זֹאת נַחֲלַת מַטֵּה בְנֵי־אָשֵׁר

לְמִשְׁפְּחֹתָם&nbsp; הֶעָרִים הָאֵלֶּה וְחַצְרֵיהֶן׃&nbsp;&nbsp;{פ}</p>
<p><b>יט,לב</b>&nbsp;לִבְנֵי נַפְתָּלִי יָצָא הַגּוֹרָל הַשִּׁשִּׁי לִבְנֵי נַפְתָּלִי לְמִשְׁפְּחֹתָם׃&nbsp;
<b>יט,לג</b>&nbsp;וַיְהִי גְבוּלָם מֵחֵלֶף מֵאֵלוֹן בְּצַעֲנַנִּים וַאֲדָמִי

הַנֶּקֶב וְיַבְנְאֵל עַד־לַקּוּם וַיְהִי תֹצְאֹתָיו הַיַּרְדֵּן׃&nbsp; <b>יט,לד</b>

וְשָׁב הַגְּבוּל יָמָּה אַזְנוֹת תָּבוֹר וְיָצָא מִשָּׁם חוּקֹקָה וּפָגַע

בִּזְבֻלוּן מִנֶּגֶב וּבְאָשֵׁר פָּגַע מִיָּם וּבִיהוּדָה הַיַּרְדֵּן מִזְרַח

הַשָּׁמֶשׁ׃&nbsp; <b>יט,לה</b>&nbsp;וְעָרֵי מִבְצָר הַצִּדִּים צֵר וְחַמַּת רַקַּת

וְכִנָּרֶת׃&nbsp; <b>יט,לו</b>&nbsp;וַאֲדָמָה וְהָרָמָה וְחָצוֹר׃&nbsp; <b>יט,לז</b>

וְקֶדֶשׁ וְאֶדְרֶעִי וְעֵין חָצוֹר׃&nbsp; <b>יט,לח</b>&nbsp;וְיִרְאוֹן

וּמִגְדַּל־אֵל חֳרֵם וּבֵית־עֲנָת וּבֵית שָׁמֶשׁ&nbsp; עָרִים תְּשַׁע־עֶשְׂרֵה

וְחַצְרֵיהֶן׃&nbsp; <b>יט,לט</b>&nbsp;זֹאת נַחֲלַת מַטֵּה בְנֵי־נַפְתָּלִי

לְמִשְׁפְּחֹתָם&nbsp; הֶעָרִים וְחַצְרֵיהֶן׃&nbsp;&nbsp;{פ}</p>
<p><b>יט,מ</b>&nbsp;לְמַטֵּה בְנֵי־דָן לְמִשְׁפְּחֹתָם יָצָא הַגּוֹרָל הַשְּׁבִיעִי׃&nbsp; <b>יט,מא</b>

וַיְהִי גְּבוּל נַחֲלָתָם צָרְעָה וְאֶשְׁתָּאוֹל וְעִיר שָׁמֶשׁ׃&nbsp; <b>יט,מב</b>

וְשַׁעֲלַבִּין וְאַיָּלוֹן וְיִתְלָה׃&nbsp; <b>יט,מג</b>&nbsp;וְאֵילוֹן וְתִמְנָתָה

וְעֶקְרוֹן׃&nbsp; <b>יט,מד</b>&nbsp;וְאֶלְתְּקֵה וְגִבְּתוֹן וּבַעֲלָת׃&nbsp; <b>יט,מה</b>

וִיהֻד וּבְנֵי־בְרַק וְגַת־רִמּוֹן׃&nbsp; <b>יט,מו</b>&nbsp;וּמֵי הַיַּרְקוֹן

וְהָרַקּוֹן עִם־הַגְּבוּל מוּל יָפוֹ׃&nbsp; <b>יט,מז</b>&nbsp;וַיֵּצֵא

גְבוּל־בְּנֵי־דָן מֵהֶם וַיַּעֲלוּ בְנֵי־דָן וַיִּלָּחֲמוּ עִם־לֶשֶׁם

וַיִּלְכְּדוּ אוֹתָהּ וַיַּכּוּ אוֹתָהּ לְפִי־חֶרֶב וַיִּרְשׁוּ אוֹתָהּ

וַיֵּשְׁבוּ בָהּ וַיִּקְרְאוּ לְלֶשֶׁם דָּן כְּשֵׁם דָּן אֲבִיהֶם׃&nbsp; <b>יט,מח</b>

זֹאת נַחֲלַת מַטֵּה בְנֵי־דָן לְמִשְׁפְּחֹתָם&nbsp; הֶעָרִים הָאֵלֶּה

וְחַצְרֵיהֶן׃&nbsp;&nbsp;{ס}</p>
<p><b>יט,מט</b>&nbsp;וַיְכַלּוּ לִנְחֹל־אֶת־הָאָרֶץ לִגְבוּלֹתֶיהָ וַיִּתְּנוּ בְנֵי־יִשְׂרָאֵל נַחֲלָה

לִיהוֹשֻׁעַ בִּן־נוּן בְּתוֹכָם׃&nbsp; <b>יט,נ</b>&nbsp;עַל־פִּי יְהוָה נָתְנוּ לוֹ

אֶת־הָעִיר אֲשֶׁר שָׁאָל אֶת־תִּמְנַת־סֶרַח בְּהַר אֶפְרָיִם וַיִּבְנֶה

אֶת־הָעִיר וַיֵּשֶׁב בָּהּ׃&nbsp; <b>יט,נא</b>&nbsp;אֵלֶּה הַנְּחָלֹת אֲשֶׁר נִחֲלוּ

אֶלְעָזָר הַכֹּהֵן וִיהוֹשֻׁעַ בִּן־נוּן וְרָאשֵׁי הָאָבוֹת לְמַטּוֹת

בְּנֵי־יִשְׂרָאֵל בְּגוֹרָל בְּשִׁלֹה לִפְנֵי יְהוָה פֶּתַח אֹהֶל מוֹעֵד

וַיְכַלּוּ מֵחַלֵּק אֶת־הָאָרֶץ׃&nbsp;&nbsp;{פ}</p>
<p><b>כ,א</b>&nbsp;וַיְדַבֵּר יְהוָה אֶל־יְהוֹשֻׁעַ לֵאמֹר׃&nbsp; <b>כ,ב</b>&nbsp;דַּבֵּר אֶל־בְּנֵי יִשְׂרָאֵל

לֵאמֹר&nbsp; תְּנוּ לָכֶם אֶת־עָרֵי הַמִּקְלָט אֲשֶׁר־דִּבַּרְתִּי אֲלֵיכֶם

בְּיַד־מֹשֶׁה׃&nbsp; <b>כ,ג</b>&nbsp;לָנוּס שָׁמָּה רוֹצֵחַ מַכֵּה־נֶפֶשׁ

בִּשְׁגָגָה בִּבְלִי־דָעַת וְהָיוּ לָכֶם לְמִקְלָט מִגֹּאֵל הַדָּם׃&nbsp; <b>כ,ד</b>

וְנָס אֶל־אַחַת מֵהֶעָרִים הָאֵלֶּה וְעָמַד פֶּתַח שַׁעַר הָעִיר וְדִבֶּר

בְּאָזְנֵי זִקְנֵי הָעִיר־הַהִיא אֶת־דְּבָרָיו וְאָסְפוּ אֹתוֹ הָעִירָה אֲלֵיהֶם

וְנָתְנוּ־לוֹ מָקוֹם וְיָשַׁב עִמָּם׃&nbsp; <b>כ,ה</b>&nbsp;וְכִי יִרְדֹּף גֹּאֵל

הַדָּם אַחֲרָיו וְלֹא־יַסְגִּרוּ אֶת־הָרֹצֵחַ בְּיָדוֹ&nbsp; כִּי בִבְלִי־דַעַת

הִכָּה אֶת־רֵעֵהוּ וְלֹא־שֹׂנֵא הוּא לוֹ מִתְּמוֹל שִׁלְשׁוֹם׃&nbsp; <b>כ,ו</b>

וְיָשַׁב בָּעִיר הַהִיא עַד־עָמְדוֹ לִפְנֵי הָעֵדָה לַמִּשְׁפָּט עַד־מוֹת

הַכֹּהֵן הַגָּדוֹל אֲשֶׁר יִהְיֶה בַּיָּמִים הָהֵם אָז יָשׁוּב הָרוֹצֵחַ וּבָא

אֶל־עִירוֹ וְאֶל־בֵּיתוֹ אֶל־הָעִיר אֲשֶׁר־נָס מִשָּׁם׃&nbsp; <b>כ,ז</b>

וַיַּקְדִּשׁוּ אֶת־קֶדֶשׁ בַּגָּלִיל בְּהַר נַפְתָּלִי וְאֶת־שְׁכֶם בְּהַר

אֶפְרָיִם וְאֶת־קִרְיַת אַרְבַּע הִיא חֶבְרוֹן בְּהַר יְהוּדָה׃&nbsp; <b>כ,ח</b>

וּמֵעֵבֶר לְיַרְדֵּן יְרִיחוֹ מִזְרָחָה נָתְנוּ אֶת־בֶּצֶר בַּמִּדְבָּר

בַּמִּישֹׁר מִמַּטֵּה רְאוּבֵן וְאֶת־רָאמֹת בַּגִּלְעָד מִמַּטֵּה־גָד

וְאֶת־גלון (גּוֹלָן) בַּבָּשָׁן מִמַּטֵּה מְנַשֶּׁה׃&nbsp; <b>כ,ט</b>&nbsp;אֵלֶּה

הָיוּ עָרֵי הַמּוּעָדָה לְכֹל בְּנֵי יִשְׂרָאֵל וְלַגֵּר הַגָּר בְּתוֹכָם

לָנוּס שָׁמָּה כָּל־מַכֵּה־נֶפֶשׁ בִּשְׁגָגָה וְלֹא יָמוּת בְּיַד גֹּאֵל הַדָּם

עַד־עָמְדוֹ לִפְנֵי הָעֵדָה׃&nbsp;&nbsp;{פ}</p>
<p><b>כא,א</b>&nbsp;וַיִּגְּשׁוּ רָאשֵׁי אֲבוֹת הַלְוִיִּם אֶל־אֶלְעָזָר הַכֹּהֵן וְאֶל־יְהוֹשֻׁעַ בִּן־נוּן

וְאֶל־רָאשֵׁי אֲבוֹת הַמַּטּוֹת לִבְנֵי יִשְׂרָאֵל׃&nbsp; <b>כא,ב</b>

וַיְדַבְּרוּ אֲלֵיהֶם בְּשִׁלֹה בְּאֶרֶץ כְּנַעַן לֵאמֹר יְהוָה צִוָּה

בְיַד־מֹשֶׁה לָתֶת־לָנוּ עָרִים לָשָׁבֶת וּמִגְרְשֵׁיהֶן לִבְהֶמְתֵּנוּ׃&nbsp;&nbsp;{פ}</p>
<p><b>כא,ג</b>&nbsp;וַיִּתְּנוּ בְנֵי־יִשְׂרָאֵל לַלְוִיִּם מִנַּחֲלָתָם אֶל־פִּי יְהוָה אֶת־הֶעָרִים הָאֵלֶּה

וְאֶת־מִגְרְשֵׁיהֶן׃&nbsp; <b>כא,ד</b>&nbsp;וַיֵּצֵא הַגּוֹרָל לְמִשְׁפְּחֹת

הַקְּהָתִי וַיְהִי לִבְנֵי אַהֲרֹן הַכֹּהֵן מִן־הַלְוִיִּם מִמַּטֵּה יְהוּדָה

וּמִמַּטֵּה הַשִּׁמְעֹנִי וּמִמַּטֵּה בִנְיָמִן בַּגּוֹרָל עָרִים שְׁלֹשׁ

עֶשְׂרֵה׃&nbsp;&nbsp;{ס}</p>
<p><b>כא,ה</b>&nbsp;וְלִבְנֵי קְהָת הַנּוֹתָרִים מִמִּשְׁפְּחֹת מַטֵּה־אֶפְרַיִם וּמִמַּטֵּה־דָן וּמֵחֲצִי

מַטֵּה מְנַשֶּׁה בַּגּוֹרָל עָרִים עָשֶׂר׃&nbsp;&nbsp;{ס}</p>
<p><b>כא,ו</b>&nbsp;וְלִבְנֵי גֵרְשׁוֹן מִמִּשְׁפְּחוֹת מַטֵּה־יִשָּׂשכָר וּמִמַּטֵּה־אָשֵׁר וּמִמַּטֵּה

נַפְתָּלִי וּמֵחֲצִי מַטֵּה מְנַשֶּׁה בַבָּשָׁן בַּגּוֹרָל עָרִים שְׁלֹשׁ

עֶשְׂרֵה׃&nbsp;&nbsp;{ס}</p>
<p><b>כא,ז</b>&nbsp;לִבְנֵי מְרָרִי לְמִשְׁפְּחֹתָם מִמַּטֵּה רְאוּבֵן וּמִמַּטֵּה־גָד וּמִמַּטֵּה זְבוּלֻן

עָרִים שְׁתֵּים עֶשְׂרֵה׃&nbsp;&nbsp;{ס}</p>
<p><b>כא,ח</b>&nbsp;וַיִּתְּנוּ בְנֵי־יִשְׂרָאֵל לַלְוִיִּם אֶת־הֶעָרִים הָאֵלֶּה וְאֶת־מִגְרְשֵׁיהֶן כַּאֲשֶׁר

צִוָּה יְהוָה בְּיַד־מֹשֶׁה בַּגּוֹרָל׃&nbsp;&nbsp;{פ}</p>
<p><b>כא,ט</b>&nbsp;וַיִּתְּנוּ מִמַּטֵּה בְּנֵי יְהוּדָה וּמִמַּטֵּה בְּנֵי שִׁמְעוֹן אֵת הֶעָרִים הָאֵלֶּה

אֲשֶׁר־יִקְרָא אֶתְהֶן בְּשֵׁם׃&nbsp; <b>כא,י</b>&nbsp;וַיְהִי לִבְנֵי אַהֲרֹן

מִמִּשְׁפְּחוֹת הַקְּהָתִי מִבְּנֵי לֵוִי&nbsp; כִּי לָהֶם הָיָה הַגּוֹרָל

רִאישֹׁנָה׃&nbsp; <b>כא,יא</b>&nbsp;וַיִּתְּנוּ לָהֶם אֶת־קִרְיַת אַרְבַּע אֲבִי

הָעֲנוֹק הִיא חֶבְרוֹן בְּהַר יְהוּדָה וְאֶת־מִגְרָשֶׁהָ סְבִיבֹתֶיהָ׃&nbsp; <b>כא,יב</b>

וְאֶת־שְׂדֵה הָעִיר וְאֶת־חֲצֵרֶיהָ נָתְנוּ לְכָלֵב בֶּן־יְפֻנֶּה

בַּאֲחֻזָּתוֹ׃&nbsp;&nbsp;{ס}</p>
<p><b>כא,יג</b>&nbsp;וְלִבְנֵי אַהֲרֹן הַכֹּהֵן נָתְנוּ אֶת־עִיר מִקְלַט הָרֹצֵחַ אֶת־חֶבְרוֹן

וְאֶת־מִגְרָשֶׁהָ וְאֶת־לִבְנָה וְאֶת־מִגְרָשֶׁהָ׃&nbsp; <b>כא,יד</b>

וְאֶת־יַתִּר וְאֶת־מִגְרָשֶׁהָ וְאֶת־אֶשְׁתְּמֹעַ וְאֶת־מִגְרָשֶׁהָ׃&nbsp; <b>כא,טו</b>

וְאֶת־חֹלֹן וְאֶת־מִגְרָשֶׁהָ וְאֶת־דְּבִר וְאֶת־מִגְרָשֶׁהָ׃&nbsp; <b>כא,טז</b>

וְאֶת־עַיִן וְאֶת־מִגְרָשֶׁהָ וְאֶת־יֻטָּה וְאֶת־מִגְרָשֶׁהָ אֶת־בֵּית שֶׁמֶשׁ

וְאֶת־מִגְרָשֶׁהָ&nbsp; עָרִים תֵּשַׁע מֵאֵת שְׁנֵי הַשְּׁבָטִים

הָאֵלֶּה׃&nbsp;&nbsp;{ס}</p>
<p><b>כא,יז</b>&nbsp;וּמִמַּטֵּה בִנְיָמִין אֶת־גִּבְעוֹן וְאֶת־מִגְרָשֶׁהָ אֶת־גֶּבַע וְאֶת־מִגְרָשֶׁהָ׃&nbsp; <b>כא,יח</b>

אֶת־עֲנָתוֹת וְאֶת־מִגְרָשֶׁהָ וְאֶת־עַלְמוֹן וְאֶת־מִגְרָשֶׁהָ&nbsp; עָרִים

אַרְבַּע׃&nbsp; <b>כא,יט</b>&nbsp;כָּל־עָרֵי בְנֵי־אַהֲרֹן הַכֹּהֲנִים

שְׁלֹשׁ־עֶשְׂרֵה עָרִים וּמִגְרְשֵׁיהֶן׃&nbsp;&nbsp;{ס}</p>
<p><b>כא,כ</b>&nbsp;וּלְמִשְׁפְּחוֹת בְּנֵי־קְהָת הַלְוִיִּם הַנּוֹתָרִים מִבְּנֵי קְהָת וַיְהִי

עָרֵי גוֹרָלָם מִמַּטֵּה אֶפְרָיִם׃&nbsp; <b>כא,כא</b>&nbsp;וַיִּתְּנוּ לָהֶם

אֶת־עִיר מִקְלַט הָרֹצֵחַ אֶת־שְׁכֶם וְאֶת־מִגְרָשֶׁהָ בְּהַר אֶפְרָיִם

וְאֶת־גֶּזֶר וְאֶת־מִגְרָשֶׁהָ׃&nbsp; <b>כא,כב</b>&nbsp;וְאֶת־קִבְצַיִם

וְאֶת־מִגְרָשֶׁהָ וְאֶת־בֵּית חוֹרֹן וְאֶת־מִגְרָשֶׁהָ&nbsp; עָרִים

אַרְבַּע׃&nbsp;&nbsp;{ס}</p>
<p><b>כא,כג</b>&nbsp;וּמִמַּטֵּה־דָן אֶת־אֶלְתְּקֵא וְאֶת־מִגְרָשֶׁהָ אֶת־גִּבְּתוֹן

וְאֶת־מִגְרָשֶׁהָ׃&nbsp; <b>כא,כד</b>&nbsp;אֶת־אַיָּלוֹן וְאֶת־מִגְרָשֶׁהָ

אֶת־גַּת־רִמּוֹן וְאֶת־מִגְרָשֶׁהָ&nbsp; עָרִים אַרְבַּע׃&nbsp; <b>כא,כה</b>

וּמִמַּחֲצִית מַטֵּה מְנַשֶּׁה אֶת־תַּעְנַךְ וְאֶת־מִגְרָשֶׁהָ וְאֶת־גַּת

רִמּוֹן וְאֶת־מִגְרָשֶׁהָ&nbsp; עָרִים שְׁתָּיִם׃&nbsp; <b>כא,כו</b>

כָּל־עָרִים עֶשֶׂר וּמִגְרְשֵׁיהֶן לְמִשְׁפְּחוֹת בְּנֵי־קְהָת

הַנּוֹתָרִים׃&nbsp;&nbsp;{ס}</p>
<p><b>כא,כז</b>&nbsp;וְלִבְנֵי גֵרְשׁוֹן מִמִּשְׁפְּחֹת הַלְוִיִּם מֵחֲצִי מַטֵּה מְנַשֶּׁה אֶת־עִיר מִקְלַט

הָרֹצֵחַ אֶת־גלון (גּוֹלָן) בַּבָּשָׁן וְאֶת־מִגְרָשֶׁהָ וְאֶת־בְּעֶשְׁתְּרָה

וְאֶת־מִגְרָשֶׁהָ&nbsp; עָרִים שְׁתָּיִם׃&nbsp;&nbsp;{ס}</p>
<p><b>כא,כח</b>&nbsp;וּמִמַּטֵּה יִשָּׂשכָר אֶת־קִשְׁיוֹן וְאֶת־מִגְרָשֶׁהָ אֶת־דָּבְרַת

וְאֶת־מִגְרָשֶׁהָ׃&nbsp; <b>כא,כט</b>&nbsp;אֶת־יַרְמוּת וְאֶת־מִגְרָשֶׁהָ אֶת־עֵין

גַּנִּים וְאֶת־מִגְרָשֶׁהָ&nbsp; עָרִים אַרְבַּע׃&nbsp;&nbsp;{ס}</p>
<p><b>כא,ל</b>&nbsp;וּמִמַּטֵּה אָשֵׁר אֶת־מִשְׁאָל וְאֶת־מִגְרָשֶׁהָ אֶת־עַבְדּוֹן וְאֶת־מִגְרָשֶׁהָ׃&nbsp; <b>כא,לא</b>

אֶת־חֶלְקָת וְאֶת־מִגְרָשֶׁהָ וְאֶת־רְחֹב וְאֶת־מִגְרָשֶׁהָ&nbsp; עָרִים

אַרְבַּע׃&nbsp;&nbsp;{ס}</p>
<p><b>כא,לב</b>&nbsp;וּמִמַּטֵּה נַפְתָּלִי אֶת־עִיר מִקְלַט הָרֹצֵחַ אֶת־קֶדֶשׁ בַּגָּלִיל וְאֶת־מִגְרָשֶׁהָ

וְאֶת־חַמֹּת דֹּאר וְאֶת־מִגְרָשֶׁהָ וְאֶת־קַרְתָּן וְאֶת־מִגְרָשֶׁהָ&nbsp;

עָרִים שָׁלֹשׁ׃&nbsp; <b>כא,לג</b>&nbsp;כָּל־עָרֵי הַגֵּרְשֻׁנִּי לְמִשְׁפְּחֹתָם

שְׁלֹשׁ־עֶשְׂרֵה עִיר וּמִגְרְשֵׁיהֶן׃&nbsp;&nbsp;{ס}</p>
<p><b>כא,לד</b>&nbsp;וּלְמִשְׁפְּחוֹת בְּנֵי־מְרָרִי הַלְוִיִּם הַנּוֹתָרִים מֵאֵת מַטֵּה זְבוּלֻן

אֶת־יָקְנְעָם וְאֶת־מִגְרָשֶׁהָ אֶת־קַרְתָּה וְאֶת־מִגְרָשֶׁהָ׃&nbsp; <b>כא,לה</b>

אֶת־דִּמְנָה וְאֶת־מִגְרָשֶׁהָ אֶת־נַהֲלָל וְאֶת־מִגְרָשֶׁהָ&nbsp; עָרִים

אַרְבַּע׃&nbsp;&nbsp;{ס}</p>
<p><b>כא,לו</b>&nbsp;וּמִמַּטֵּה־גָד אֶת־עִיר מִקְלַט הָרֹצֵחַ אֶת־רָמֹת בַּגִּלְעָד

וְאֶת־מִגְרָשֶׁהָ וְאֶת־מַחֲנַיִם וְאֶת־מִגְרָשֶׁהָ׃&nbsp; <b>כא,לז</b>

אֶת־חֶשְׁבּוֹן וְאֶת־מִגְרָשֶׁהָ אֶת־יַעְזֵר וְאֶת־מִגְרָשֶׁהָ&nbsp;

כָּל־עָרִים אַרְבַּע׃&nbsp; <b>כא,לח</b>&nbsp;כָּל־הֶעָרִים לִבְנֵי מְרָרִי

לְמִשְׁפְּחֹתָם הַנּוֹתָרִים מִמִּשְׁפְּחוֹת הַלְוִיִּם וַיְהִי גּוֹרָלָם

עָרִים שְׁתֵּים עֶשְׂרֵה׃&nbsp; <b>כא,לט</b>&nbsp;כֹּל עָרֵי הַלְוִיִּם בְּתוֹךְ

אֲחֻזַּת בְּנֵי־יִשְׂרָאֵל עָרִים אַרְבָּעִים וּשְׁמֹנֶה וּמִגְרְשֵׁיהֶן׃&nbsp;
<b>כא,מ</b>&nbsp;תִּהְיֶינָה הֶעָרִים הָאֵלֶּה עִיר עִיר וּמִגְרָשֶׁיהָ

סְבִיבֹתֶיהָ&nbsp; כֵּן לְכָל־הֶעָרִים הָאֵלֶּה׃&nbsp;&nbsp;{ס}</p>
<p><b>כא,מא</b>&nbsp;וַיִּתֵּן יְהוָה לְיִשְׂרָאֵל אֶת־כָּל־הָאָרֶץ אֲשֶׁר נִשְׁבַּע לָתֵת לַאֲבוֹתָם

וַיִּרָשׁוּהָ וַיֵּשְׁבוּ בָהּ׃&nbsp; <b>כא,מב</b>&nbsp;וַיָּנַח יְהוָה לָהֶם

מִסָּבִיב כְּכֹל אֲשֶׁר־נִשְׁבַּע לַאֲבוֹתָם וְלֹא־עָמַד אִישׁ בִּפְנֵיהֶם

מִכָּל־אֹיְבֵיהֶם אֵת כָּל־אֹיְבֵיהֶם נָתַן יְהוָה בְּיָדָם׃&nbsp; <b>כא,מג</b>

לֹא־נָפַל דָּבָר מִכֹּל הַדָּבָר הַטּוֹב אֲשֶׁר־דִּבֶּר יְהוָה אֶל־בֵּית

יִשְׂרָאֵל&nbsp; הַכֹּל בָּא׃&nbsp;&nbsp;{פ}</p>
<p><b>כב,א</b>&nbsp;אָז יִקְרָא יְהוֹשֻׁעַ לָראוּבֵנִי וְלַגָּדִי וְלַחֲצִי מַטֵּה מְנַשֶּׁה׃&nbsp; <b>כב,ב</b>

וַיֹּאמֶר אֲלֵיהֶם אַתֶּם שְׁמַרְתֶּם אֵת כָּל־אֲשֶׁר צִוָּה אֶתְכֶם מֹשֶׁה

עֶבֶד יְהוָה וַתִּשְׁמְעוּ בְקוֹלִי לְכֹל אֲשֶׁר־צִוִּיתִי אֶתְכֶם׃&nbsp; <b>כב,ג</b>

לֹא־עֲזַבְתֶּם אֶת־אֲחֵיכֶם זֶה יָמִים רַבִּים עַד הַיּוֹם הַזֶּה וּשְׁמַרְתֶּם

אֶת־מִשְׁמֶרֶת מִצְוַת יְהוָה אֱלֹהֵיכֶם׃&nbsp; <b>כב,ד</b>&nbsp;וְעַתָּה הֵנִיחַ

יְהוָה אֱלֹהֵיכֶם לַאֲחֵיכֶם כַּאֲשֶׁר דִּבֶּר לָהֶם וְעַתָּה פְּנוּ וּלְכוּ

לָכֶם לְאָהֳלֵיכֶם אֶל־אֶרֶץ אֲחֻזַּתְכֶם אֲשֶׁר נָתַן לָכֶם מֹשֶׁה עֶבֶד

יְהוָה בְּעֵבֶר הַיַּרְדֵּן׃&nbsp; <b>כב,ה</b>&nbsp;רַק שִׁמְרוּ מְאֹד לַעֲשׂוֹת

אֶת־הַמִּצְוָה וְאֶת־הַתּוֹרָה אֲשֶׁר צִוָּה אֶתְכֶם מֹשֶׁה עֶבֶד־יְהוָה

לְאַהֲבָה אֶת־יְהוָה אֱלֹהֵיכֶם וְלָלֶכֶת בְּכָל־דְּרָכָיו וְלִשְׁמֹר מִצְו‍ֹתָיו

וּלְדָבְקָה־בוֹ וּלְעָבְדוֹ בְּכָל־לְבַבְכֶם וּבְכָל־נַפְשְׁכֶם׃&nbsp; <b>כב,ו</b>

וַיְבָרְכֵם יְהוֹשֻׁעַ וַיְשַׁלְּחֵם וַיֵּלְכוּ אֶל־אָהֳלֵיהֶם׃&nbsp;&nbsp;{פ}</p>
<p><b>כב,ז</b>&nbsp;וְלַחֲצִי שֵׁבֶט הַמְנַשֶּׁה נָתַן מֹשֶׁה בַּבָּשָׁן וּלְחֶצְיוֹ נָתַן יְהוֹשֻׁעַ

עִם־אֲחֵיהֶם מעבר (בְּעֵבֶר) הַיַּרְדֵּן יָמָּה וְגַם כִּי שִׁלְּחָם יְהוֹשֻׁעַ

אֶל־אָהֳלֵיהֶם וַיְבָרְכֵם׃&nbsp; <b>כב,ח</b>&nbsp;וַיֹּאמֶר אֲלֵיהֶם לֵאמֹר

בִּנְכָסִים רַבִּים שׁוּבוּ אֶל־אָהֳלֵיכֶם וּבְמִקְנֶה רַב־מְאֹד בְּכֶסֶף

וּבְזָהָב וּבִנְחֹשֶׁת וּבְבַרְזֶל וּבִשְׂלָמוֹת הַרְבֵּה מְאֹד חִלְקוּ שְׁלַל־אֹיְבֵיכֶם

עִם־אֲחֵיכֶם׃&nbsp;&nbsp;{פ}</p>
<p><b>כב,ט</b>&nbsp;וַיָּשֻׁבוּ וַיֵּלְכוּ בְּנֵי־רְאוּבֵן וּבְנֵי־גָד וַחֲצִי שֵׁבֶט הַמְנַשֶּׁה מֵאֵת בְּנֵי

יִשְׂרָאֵל מִשִּׁלֹה אֲשֶׁר בְּאֶרֶץ־כְּנָעַן לָלֶכֶת אֶל־אֶרֶץ הַגִּלְעָד

אֶל־אֶרֶץ אֲחֻזָּתָם אֲשֶׁר נֹאחֲזוּ־בָהּ עַל־פִּי יְהוָה בְּיַד־מֹשֶׁה׃&nbsp; <b>כב,י</b>

וַיָּבֹאוּ אֶל־גְּלִילוֹת הַיַּרְדֵּן אֲשֶׁר בְּאֶרֶץ כְּנָעַן וַיִּבְנוּ

בְנֵי־רְאוּבֵן וּבְנֵי־גָד וַחֲצִי שֵׁבֶט הַמְנַשֶּׁה שָׁם מִזְבֵּחַ

עַל־הַיַּרְדֵּן מִזְבֵּחַ גָּדוֹל לְמַרְאֶה׃&nbsp; <b>כב,יא</b>&nbsp;וַיִּשְׁמְעוּ

בְנֵי־יִשְׂרָאֵל לֵאמֹר&nbsp; הִנֵּה בָנוּ בְנֵי־רְאוּבֵן וּבְנֵי־גָד וַחֲצִי

שֵׁבֶט הַמְנַשֶּׁה אֶת־הַמִּזְבֵּחַ אֶל־מוּל אֶרֶץ כְּנַעַן אֶל־גְּלִילוֹת

הַיַּרְדֵּן אֶל־עֵבֶר בְּנֵי יִשְׂרָאֵל׃&nbsp; <b>כב,יב</b>&nbsp;וַיִּשְׁמְעוּ

בְּנֵי יִשְׂרָאֵל וַיִּקָּהֲלוּ כָּל־עֲדַת בְּנֵי־יִשְׂרָאֵל שִׁלֹה לַעֲלוֹת

עֲלֵיהֶם לַצָּבָא׃&nbsp;&nbsp;{פ}</p>
<p><b>כב,יג</b>&nbsp;וַיִּשְׁלְחוּ בְנֵי־יִשְׂרָאֵל אֶל־בְּנֵי־רְאוּבֵן וְאֶל־בְּנֵי־גָד וְאֶל־חֲצִי

שֵׁבֶט־מְנַשֶּׁה אֶל־אֶרֶץ הַגִּלְעָד&nbsp; אֶת־פִּינְחָס בֶּן־אֶלְעָזָר

הַכֹּהֵן׃&nbsp; <b>כב,יד</b>&nbsp;וַעֲשָׂרָה נְשִׂאִים עִמּוֹ נָשִׂיא אֶחָד נָשִׂיא

אֶחָד לְבֵית אָב לְכֹל מַטּוֹת יִשְׂרָאֵל וְאִישׁ רֹאשׁ בֵּית־אֲבוֹתָם הֵמָּה

לְאַלְפֵי יִשְׂרָאֵל׃&nbsp; <b>כב,טו</b>&nbsp;וַיָּבֹאוּ אֶל־בְּנֵי־רְאוּבֵן

וְאֶל־בְּנֵי־גָד וְאֶל־חֲצִי שֵׁבֶט־מְנַשֶּׁה אֶל־אֶרֶץ הַגִּלְעָד וַיְדַבְּרוּ

אִתָּם לֵאמֹר׃&nbsp; <b>כב,טז</b>&nbsp;כֹּה אָמְרוּ כֹּל עֲדַת יְהוָה מָה־הַמַּעַל

הַזֶּה אֲשֶׁר מְעַלְתֶּם בֵּאלֹהֵי יִשְׂרָאֵל לָשׁוּב הַיּוֹם מֵאַחֲרֵי יְהוָה

בִּבְנוֹתְכֶם לָכֶם מִזְבֵּחַ לִמְרָדְכֶם הַיּוֹם בַּיהוָה׃&nbsp; <b>כב,יז</b>

הַמְעַט־לָנוּ אֶת־עֲו‍ֹן פְּעוֹר אֲשֶׁר לֹא־הִטַּהַרְנוּ מִמֶּנּוּ עַד הַיּוֹם

הַזֶּה וַיְהִי הַנֶּגֶף בַּעֲדַת יְהוָה׃&nbsp; <b>כב,יח</b>&nbsp;וְאַתֶּם תָּשֻׁבוּ

הַיּוֹם מֵאַחֲרֵי יְהוָה וְהָיָה אַתֶּם תִּמְרְדוּ הַיּוֹם בַּיהוָה וּמָחָר

אֶל־כָּל־עֲדַת יִשְׂרָאֵל יִקְצֹף׃&nbsp; <b>כב,יט</b>&nbsp;וְאַךְ אִם־טְמֵאָה אֶרֶץ

אֲחֻזַּתְכֶם עִבְרוּ לָכֶם אֶל־אֶרֶץ אֲחֻזַּת יְהוָה אֲשֶׁר שָׁכַן־שָׁם

מִשְׁכַּן יְהוָה וְהֵאָחֲזוּ בְּתוֹכֵנוּ וּבַיהוָה אַל־תִּמְרֹדוּ וְאֹתָנוּ

אַל־תִּמְרֹדוּ בִּבְנֹתְכֶם לָכֶם מִזְבֵּחַ מִבַּלְעֲדֵי מִזְבַּח יְהוָה

אֱלֹהֵינוּ׃&nbsp; <b>כב,כ</b>&nbsp;הֲלוֹא עָכָן בֶּן־זֶרַח מָעַל מַעַל בַּחֵרֶם

וְעַל־כָּל־עֲדַת יִשְׂרָאֵל הָיָה קָצֶף&nbsp; וְהוּא אִישׁ אֶחָד לֹא גָוַע

בַּעֲו‍ֹנוֹ׃&nbsp;&nbsp;{ס}</p>
<p><b>כב,כא</b>&nbsp;וַיַּעֲנוּ בְּנֵי־רְאוּבֵן וּבְנֵי־גָד וַחֲצִי שֵׁבֶט הַמְנַשֶּׁה וַיְדַבְּרוּ אֶת־רָאשֵׁי

אַלְפֵי יִשְׂרָאֵל׃&nbsp; <b>כב,כב</b>&nbsp;אֵל אֱלֹהִים יְהוָה אֵל אֱלֹהִים יְהוָה

הוּא יֹדֵעַ וְיִשְׂרָאֵל הוּא יֵדָע&nbsp; אִם־בְּמֶרֶד וְאִם־בְּמַעַל בַּיהוָה

אַל־תּוֹשִׁיעֵנוּ הַיּוֹם הַזֶּה׃&nbsp; <b>כב,כג</b>&nbsp;לִבְנוֹת לָנוּ מִזְבֵּחַ

לָשׁוּב מֵאַחֲרֵי יְהוָה וְאִם־לְהַעֲלוֹת עָלָיו עוֹלָה וּמִנְחָה

וְאִם־לַעֲשׂוֹת עָלָיו זִבְחֵי שְׁלָמִים יְהוָה הוּא יְבַקֵּשׁ׃&nbsp; <b>כב,כד</b>

וְאִם־לֹא מִדְּאָגָה מִדָּבָר עָשִׂינוּ אֶת־זֹאת לֵאמֹר&nbsp; מָחָר יֹאמְרוּ

בְנֵיכֶם לְבָנֵינוּ לֵאמֹר מַה־לָּכֶם וְלַיהוָה אֱלֹהֵי יִשְׂרָאֵל׃&nbsp; <b>כב,כה</b>

וּגְבוּל נָתַן־יְהוָה בֵּינֵנוּ וּבֵינֵיכֶם בְּנֵי־רְאוּבֵן וּבְנֵי־גָד

אֶת־הַיַּרְדֵּן אֵין־לָכֶם חֵלֶק בַּיהוָה וְהִשְׁבִּיתוּ בְנֵיכֶם אֶת־בָּנֵינוּ

לְבִלְתִּי יְרֹא אֶת־יְהוָה׃&nbsp; <b>כב,כו</b>&nbsp;וַנֹּאמֶר נַעֲשֶׂה־נָּא לָנוּ

לִבְנוֹת אֶת־הַמִּזְבֵּחַ&nbsp; לֹא לְעוֹלָה וְלֹא לְזָבַח׃&nbsp; <b>כב,כז</b>

כִּי עֵד הוּא בֵּינֵינוּ וּבֵינֵיכֶם וּבֵין דֹּרוֹתֵינוּ אַחֲרֵינוּ לַעֲבֹד

אֶת־עֲבֹדַת יְהוָה לְפָנָיו בְּעֹלוֹתֵינוּ וּבִזְבָחֵינוּ וּבִשְׁלָמֵינוּ&nbsp;

וְלֹא־יֹאמְרוּ בְנֵיכֶם מָחָר לְבָנֵינוּ אֵין־לָכֶם חֵלֶק בַּיהוָה׃&nbsp; <b>כב,כח</b>

וַנֹּאמֶר וְהָיָה כִּי־יֹאמְרוּ אֵלֵינוּ וְאֶל־דֹּרֹתֵינוּ מָחָר וְאָמַרְנוּ

רְאוּ אֶת־תַּבְנִית מִזְבַּח יְהוָה אֲשֶׁר־עָשׂוּ אֲבוֹתֵינוּ לֹא לְעוֹלָה

וְלֹא לְזֶבַח כִּי־עֵד הוּא בֵּינֵינוּ וּבֵינֵיכֶם׃&nbsp; <b>כב,כט</b>&nbsp;חָלִילָה

לָּנוּ מִמֶּנּוּ לִמְרֹד בַּיהוָה וְלָשׁוּב הַיּוֹם מֵאַחֲרֵי יְהוָה לִבְנוֹת

מִזְבֵּחַ לְעֹלָה לְמִנְחָה וּלְזָבַח מִלְּבַד מִזְבַּח יְהוָה אֱלֹהֵינוּ אֲשֶׁר

לִפְנֵי מִשְׁכָּנוֹ׃&nbsp;&nbsp;{פ}</p>
<p><b>כב,ל</b>&nbsp;וַיִּשְׁמַע פִּינְחָס הַכֹּהֵן וּנְשִׂיאֵי הָעֵדָה וְרָאשֵׁי אַלְפֵי יִשְׂרָאֵל אֲשֶׁר

אִתּוֹ אֶת־הַדְּבָרִים אֲשֶׁר דִּבְּרוּ בְּנֵי־רְאוּבֵן וּבְנֵי־גָד וּבְנֵי

מְנַשֶּׁה וַיִּיטַב בְּעֵינֵיהֶם׃&nbsp; <b>כב,לא</b>&nbsp;וַיֹּאמֶר פִּינְחָס

בֶּן־אֶלְעָזָר הַכֹּהֵן אֶל־בְּנֵי־רְאוּבֵן וְאֶל־בְּנֵי־גָד וְאֶל־בְּנֵי

מְנַשֶּׁה הַיּוֹם יָדַעְנוּ כִּי־בְתוֹכֵנוּ יְהוָה אֲשֶׁר לֹא־מְעַלְתֶּם

בַּיהוָה הַמַּעַל הַזֶּה אָז הִצַּלְתֶּם אֶת־בְּנֵי יִשְׂרָאֵל מִיַּד

יְהוָה׃&nbsp; <b>כב,לב</b>&nbsp;וַיָּשָׁב פִּינְחָס בֶּן־אֶלְעָזָר הַכֹּהֵן

וְהַנְּשִׂיאִים מֵאֵת בְּנֵי־רְאוּבֵן וּמֵאֵת בְּנֵי־גָד מֵאֶרֶץ הַגִּלְעָד

אֶל־אֶרֶץ כְּנַעַן אֶל־בְּנֵי יִשְׂרָאֵל וַיָּשִׁבוּ אוֹתָם דָּבָר׃&nbsp; <b>כב,לג</b>

וַיִּיטַב הַדָּבָר בְּעֵינֵי בְּנֵי יִשְׂרָאֵל וַיְבָרְכוּ אֱלֹהִים בְּנֵי

יִשְׂרָאֵל וְלֹא אָמְרוּ לַעֲלוֹת עֲלֵיהֶם לַצָּבָא לְשַׁחֵת אֶת־הָאָרֶץ אֲשֶׁר

בְּנֵי־רְאוּבֵן וּבְנֵי־גָד יֹשְׁבִים בָּהּ׃&nbsp; <b>כב,לד</b>&nbsp;וַיִּקְרְאוּ

בְּנֵי־רְאוּבֵן וּבְנֵי־גָד לַמִּזְבֵּחַ&nbsp; כִּי עֵד הוּא בֵּינֹתֵינוּ כִּי

יְהוָה הָאֱלֹהִים׃&nbsp;&nbsp;{פ}</p>
<p><b>כג,א</b>&nbsp;וַיְהִי מִיָּמִים רַבִּים אַחֲרֵי אֲשֶׁר־הֵנִיחַ יְהוָה לְיִשְׂרָאֵל מִכָּל־אֹיְבֵיהֶם

מִסָּבִיב וִיהוֹשֻׁעַ זָקֵן בָּא בַּיָּמִים׃&nbsp; <b>כג,ב</b>&nbsp;וַיִּקְרָא

יְהוֹשֻׁעַ לְכָל־יִשְׂרָאֵל לִזְקֵנָיו וּלְרָאשָׁיו וּלְשֹׁפְטָיו וּלְשֹׁטְרָיו

וַיֹּאמֶר אֲלֵהֶם אֲנִי זָקַנְתִּי בָּאתִי בַּיָּמִים׃&nbsp; <b>כג,ג</b>

וְאַתֶּם רְאִיתֶם אֵת כָּל־אֲשֶׁר עָשָׂה יְהוָה אֱלֹהֵיכֶם לְכָל־הַגּוֹיִם

הָאֵלֶּה מִפְּנֵיכֶם&nbsp; כִּי יְהוָה אֱלֹהֵיכֶם הוּא הַנִּלְחָם לָכֶם׃&nbsp; <b>כג,ד</b>

רְאוּ הִפַּלְתִּי לָכֶם אֶת־הַגּוֹיִם הַנִּשְׁאָרִים הָאֵלֶּה בְּנַחֲלָה

לְשִׁבְטֵיכֶם&nbsp; מִן־הַיַּרְדֵּן וְכָל־הַגּוֹיִם אֲשֶׁר הִכְרַתִּי וְהַיָּם

הַגָּדוֹל מְבוֹא הַשָּׁמֶשׁ׃&nbsp; <b>כג,ה</b>&nbsp;וַיהוָה אֱלֹהֵיכֶם הוּא

יֶהְדֳּפֵם מִפְּנֵיכֶם וְהוֹרִישׁ אֹתָם מִלִּפְנֵיכֶם וִירִשְׁתֶּם אֶת־אַרְצָם

כַּאֲשֶׁר דִּבֶּר יְהוָה אֱלֹהֵיכֶם לָכֶם׃&nbsp; <b>כג,ו</b>&nbsp;וַחֲזַקְתֶּם מְאֹד

לִשְׁמֹר וְלַעֲשׂוֹת אֵת כָּל־הַכָּתוּב בְּסֵפֶר תּוֹרַת מֹשֶׁה&nbsp;

לְבִלְתִּי סוּר־מִמֶּנּוּ יָמִין וּשְׂמֹאול׃&nbsp; <b>כג,ז</b>&nbsp;לְבִלְתִּי־בֹא

בַּגּוֹיִם הָאֵלֶּה הַנִּשְׁאָרִים הָאֵלֶּה אִתְּכֶם וּבְשֵׁם אֱלֹהֵיהֶם

לֹא־תַזְכִּירוּ וְלֹא תַשְׁבִּיעוּ וְלֹא תַעַבְדוּם וְלֹא תִשְׁתַּחֲווּ

לָהֶם׃&nbsp; <b>כג,ח</b>&nbsp;כִּי אִם־בַּיהוָה אֱלֹהֵיכֶם תִּדְבָּקוּ כַּאֲשֶׁר

עֲשִׂיתֶם עַד הַיּוֹם הַזֶּה׃&nbsp; <b>כג,ט</b>&nbsp;וַיּוֹרֶשׁ יְהוָה מִפְּנֵיכֶם

גּוֹיִם גְּדֹלִים וַעֲצוּמִים וְאַתֶּם לֹא־עָמַד אִישׁ בִּפְנֵיכֶם עַד הַיּוֹם

הַזֶּה׃&nbsp; <b>כג,י</b>&nbsp;אִישׁ־אֶחָד מִכֶּם יִרְדָּף־אָלֶף&nbsp; כִּי יְהוָה

אֱלֹהֵיכֶם הוּא הַנִּלְחָם לָכֶם כַּאֲשֶׁר דִּבֶּר לָכֶם׃&nbsp; <b>כג,יא</b>

וְנִשְׁמַרְתֶּם מְאֹד לְנַפְשֹׁתֵיכֶם לְאַהֲבָה אֶת־יְהוָה אֱלֹהֵיכֶם׃&nbsp; <b>כג,יב</b>

כִּי אִם־שׁוֹב תָּשׁוּבוּ וּדְבַקְתֶּם בְּיֶתֶר הַגּוֹיִם הָאֵלֶּה הַנִּשְׁאָרִים

הָאֵלֶּה אִתְּכֶם וְהִתְחַתַּנְתֶּם בָּהֶם וּבָאתֶם בָּהֶם וְהֵם בָּכֶם׃&nbsp; <b>כג,יג</b>

יָדוֹעַ תֵּדְעוּ כִּי לֹא יוֹסִיף יְהוָה אֱלֹהֵיכֶם לְהוֹרִישׁ אֶת־הַגּוֹיִם

הָאֵלֶּה מִלִּפְנֵיכֶם וְהָיוּ לָכֶם לְפַח וּלְמוֹקֵשׁ וּלְשֹׁטֵט בְּצִדֵּיכֶם

וְלִצְנִנִים בְּעֵינֵיכֶם עַד־אֲבָדְכֶם מֵעַל הָאֲדָמָה הַטּוֹבָה הַזֹּאת

אֲשֶׁר נָתַן לָכֶם יְהוָה אֱלֹהֵיכֶם׃&nbsp; <b>כג,יד</b>&nbsp;וְהִנֵּה אָנֹכִי

הוֹלֵךְ הַיּוֹם בְּדֶרֶךְ כָּל־הָאָרֶץ וִידַעְתֶּם בְּכָל־לְבַבְכֶם

וּבְכָל־נַפְשְׁכֶם כִּי לֹא־נָפַל דָּבָר אֶחָד מִכֹּל הַדְּבָרִים הַטּוֹבִים

אֲשֶׁר דִּבֶּר יְהוָה אֱלֹהֵיכֶם עֲלֵיכֶם הַכֹּל בָּאוּ לָכֶם לֹא־נָפַל

מִמֶּנּוּ דָּבָר אֶחָד׃&nbsp; <b>כג,טו</b>&nbsp;וְהָיָה כַּאֲשֶׁר־בָּא עֲלֵיכֶם

כָּל־הַדָּבָר הַטּוֹב אֲשֶׁר דִּבֶּר יְהוָה אֱלֹהֵיכֶם אֲלֵיכֶם&nbsp; כֵּן

יָבִיא יְהוָה עֲלֵיכֶם אֵת כָּל־הַדָּבָר הָרָע עַד־הַשְׁמִידוֹ אוֹתְכֶם מֵעַל

הָאֲדָמָה הַטּוֹבָה הַזֹּאת אֲשֶׁר נָתַן לָכֶם יְהוָה אֱלֹהֵיכֶם׃&nbsp; <b>כג,טז</b>

בְּעָבְרְכֶם אֶת־בְּרִית יְהוָה אֱלֹהֵיכֶם אֲשֶׁר צִוָּה אֶתְכֶם וַהֲלַכְתֶּם

וַעֲבַדְתֶּם אֱלֹהִים אֲחֵרִים וְהִשְׁתַּחֲוִיתֶם לָהֶם וְחָרָה אַף־יְהוָה

בָּכֶם וַאֲבַדְתֶּם מְהֵרָה מֵעַל הָאָרֶץ הַטּוֹבָה אֲשֶׁר נָתַן לָכֶם׃&nbsp;&nbsp;{פ}</p>
<p><b>כד,א</b>&nbsp;וַיֶּאֱסֹף יְהוֹשֻׁעַ אֶת־כָּל־שִׁבְטֵי יִשְׂרָאֵל שְׁכֶמָה וַיִּקְרָא לְזִקְנֵי

יִשְׂרָאֵל וּלְרָאשָׁיו וּלְשֹׁפְטָיו וּלְשֹׁטְרָיו וַיִּתְיַצְּבוּ לִפְנֵי

הָאֱלֹהִים׃&nbsp; <b>כד,ב</b>&nbsp;וַיֹּאמֶר יְהוֹשֻׁעַ אֶל־כָּל־הָעָם כֹּה־אָמַר

יְהוָה אֱלֹהֵי יִשְׂרָאֵל בְּעֵבֶר הַנָּהָר יָשְׁבוּ אֲבוֹתֵיכֶם מֵעוֹלָם

תֶּרַח אֲבִי אַבְרָהָם וַאֲבִי נָחוֹר וַיַּעַבְדוּ אֱלֹהִים אֲחֵרִים׃&nbsp; <b>כד,ג</b>

וָאֶקַּח אֶת־אֲבִיכֶם אֶת־אַבְרָהָם מֵעֵבֶר הַנָּהָר וָאוֹלֵךְ אֹתוֹ

בְּכָל־אֶרֶץ כְּנָעַן וארב (וָאַרְבֶּה) אֶת־זַרְעוֹ וָאֶתֶּן־לוֹ

אֶת־יִצְחָק׃&nbsp; <b>כד,ד</b>&nbsp;וָאֶתֵּן לְיִצְחָק אֶת־יַעֲקֹב וְאֶת־עֵשָׂו

וָאֶתֵּן לְעֵשָׂו אֶת־הַר שֵׂעִיר לָרֶשֶׁת אוֹתוֹ וְיַעֲקֹב וּבָנָיו יָרְדוּ

מִצְרָיִם׃&nbsp; <b>כד,ה</b>&nbsp;וָאֶשְׁלַח אֶת־מֹשֶׁה וְאֶת־אַהֲרֹן וָאֶגֹּף

אֶת־מִצְרַיִם כַּאֲשֶׁר עָשִׂיתִי בְּקִרְבּוֹ וְאַחַר הוֹצֵאתִי אֶתְכֶם׃&nbsp; <b>כד,ו</b>

וָאוֹצִיא אֶת־אֲבוֹתֵיכֶם מִמִּצְרַיִם וַתָּבֹאוּ הַיָּמָּה וַיִּרְדְּפוּ

מִצְרַיִם אַחֲרֵי אֲבוֹתֵיכֶם בְּרֶכֶב וּבְפָרָשִׁים יַם־סוּף׃&nbsp; <b>כד,ז</b>

וַיִּצְעֲקוּ אֶל־יְהוָה וַיָּשֶׂם מַאֲפֵל בֵּינֵיכֶם וּבֵין הַמִּצְרִים

וַיָּבֵא עָלָיו אֶת־הַיָּם וַיְכַסֵּהוּ וַתִּרְאֶינָה עֵינֵיכֶם אֵת

אֲשֶׁר־עָשִׂיתִי בְּמִצְרָיִם וַתֵּשְׁבוּ בַמִּדְבָּר יָמִים רַבִּים׃&nbsp; <b>כד,ח</b>

ואבאה (וָאָבִא) אֶתְכֶם אֶל־אֶרֶץ הָאֱמֹרִי הַיּוֹשֵׁב בְּעֵבֶר הַיַּרְדֵּן

וַיִּלָּחֲמוּ אִתְּכֶם וָאֶתֵּן אוֹתָם בְּיֶדְכֶם וַתִּירְשׁוּ אֶת־אַרְצָם

וָאַשְׁמִידֵם מִפְּנֵיכֶם׃&nbsp; <b>כד,ט</b>&nbsp;וַיָּקָם בָּלָק בֶּן־צִפּוֹר

מֶלֶךְ מוֹאָב וַיִּלָּחֶם בְּיִשְׂרָאֵל וַיִּשְׁלַח וַיִּקְרָא לְבִלְעָם

בֶּן־בְּעוֹר לְקַלֵּל אֶתְכֶם׃&nbsp; <b>כד,י</b>&nbsp;וְלֹא אָבִיתִי לִשְׁמֹעַ

לְבִלְעָם וַיְבָרֶךְ בָּרוֹךְ אֶתְכֶם וָאַצִּל אֶתְכֶם מִיָּדוֹ׃&nbsp; <b>כד,יא</b>

וַתַּעַבְרוּ אֶת־הַיַּרְדֵּן וַתָּבֹאוּ אֶל־יְרִיחוֹ וַיִּלָּחֲמוּ בָכֶם

בַּעֲלֵי־יְרִיחוֹ הָאֱמֹרִי וְהַפְּרִזִּי וְהַכְּנַעֲנִי וְהַחִתִּי

וְהַגִּרְגָּשִׁי הַחִוִּי וְהַיְבוּסִי וָאֶתֵּן אוֹתָם בְּיֶדְכֶם׃&nbsp; <b>כד,יב</b>

וָאֶשְׁלַח לִפְנֵיכֶם אֶת־הַצִּרְעָה וַתְּגָרֶשׁ אוֹתָם מִפְּנֵיכֶם שְׁנֵי

מַלְכֵי הָאֱמֹרִי&nbsp; לֹא בְחַרְבְּךָ וְלֹא בְקַשְׁתֶּךָ׃&nbsp; <b>כד,יג</b>

וָאֶתֵּן לָכֶם אֶרֶץ אֲשֶׁר לֹא־יָגַעְתָּ בָּהּ וְעָרִים אֲשֶׁר לֹא־בְנִיתֶם

וַתֵּשְׁבוּ בָּהֶם כְּרָמִים וְזֵיתִים אֲשֶׁר לֹא־נְטַעְתֶּם אַתֶּם

אֹכְלִים׃&nbsp; <b>כד,יד</b>&nbsp;וְעַתָּה יְראוּ אֶת־יְהוָה וְעִבְדוּ אֹתוֹ

בְּתָמִים וּבֶאֱמֶת וְהָסִירוּ אֶת־אֱלֹהִים אֲשֶׁר עָבְדוּ אֲבוֹתֵיכֶם בְּעֵבֶר

הַנָּהָר וּבְמִצְרַיִם וְעִבְדוּ אֶת־יְהוָה׃&nbsp; <b>כד,טו</b>&nbsp;וְאִם רַע

בְּעֵינֵיכֶם לַעֲבֹד אֶת־יְהוָה בַּחֲרוּ לָכֶם הַיּוֹם אֶת־מִי תַעֲבֹדוּן אִם

אֶת־אֱלֹהִים אֲשֶׁר־עָבְדוּ אֲבוֹתֵיכֶם אֲשֶׁר בעבר (מֵעֵבֶר) הַנָּהָר וְאִם

אֶת־אֱלֹהֵי הָאֱמֹרִי אֲשֶׁר אַתֶּם יֹשְׁבִים בְּאַרְצָם וְאָנֹכִי וּבֵיתִי

נַעֲבֹד אֶת־יְהוָה׃&nbsp;&nbsp;{פ}</p>
<p><b>כד,טז</b>&nbsp;וַיַּעַן הָעָם וַיֹּאמֶר חָלִילָה לָּנוּ מֵעֲזֹב אֶת־יְהוָה לַעֲבֹד אֱלֹהִים

אֲחֵרִים׃&nbsp; <b>כד,יז</b>&nbsp;כִּי יְהוָה אֱלֹהֵינוּ הוּא הַמַּעֲלֶה אֹתָנוּ

וְאֶת־אֲבוֹתֵינוּ מֵאֶרֶץ מִצְרַיִם מִבֵּית עֲבָדִים וַאֲשֶׁר עָשָׂה

לְעֵינֵינוּ אֶת־הָאֹתוֹת הַגְּדֹלוֹת הָאֵלֶּה וַיִּשְׁמְרֵנוּ בְּכָל־הַדֶּרֶךְ

אֲשֶׁר הָלַכְנוּ בָהּ וּבְכֹל הָעַמִּים אֲשֶׁר עָבַרְנוּ בְּקִרְבָּם׃&nbsp; <b>כד,יח</b>

וַיְגָרֶשׁ יְהוָה אֶת־כָּל־הָעַמִּים וְאֶת־הָאֱמֹרִי יֹשֵׁב הָאָרֶץ מִפָּנֵינוּ

גַּם־אֲנַחְנוּ נַעֲבֹד אֶת־יְהוָה כִּי־הוּא אֱלֹהֵינוּ׃&nbsp; <b>כד,יט</b>

וַיֹּאמֶר יְהוֹשֻׁעַ אֶל־הָעָם לֹא תוּכְלוּ לַעֲבֹד אֶת־יְהוָה כִּי־אֱלֹהִים

קְדֹשִׁים הוּא&nbsp; אֵל־קַנּוֹא הוּא לֹא־יִשָּׂא לְפִשְׁעֲכֶם

וּלְחַטֹּאותֵיכֶם׃&nbsp; <b>כד,כ</b>&nbsp;כִּי תַעַזְבוּ אֶת־יְהוָה וַעֲבַדְתֶּם

אֱלֹהֵי נֵכָר וְשָׁב וְהֵרַע לָכֶם וְכִלָּה אֶתְכֶם אַחֲרֵי אֲשֶׁר־הֵיטִיב

לָכֶם׃&nbsp; <b>כד,כא</b>&nbsp;וַיֹּאמֶר הָעָם אֶל־יְהוֹשֻׁעַ&nbsp; לֹא כִּי

אֶת־יְהוָה נַעֲבֹד׃&nbsp; <b>כד,כב</b>&nbsp;וַיֹּאמֶר יְהוֹשֻׁעַ אֶל־הָעָם עֵדִים

אַתֶּם בָּכֶם כִּי־אַתֶּם בְּחַרְתֶּם לָכֶם אֶת־יְהוָה לַעֲבֹד אוֹתוֹ

וַיֹּאמְרוּ עֵדִים׃&nbsp; <b>כד,כג</b>&nbsp;וְעַתָּה הָסִירוּ אֶת־אֱלֹהֵי הַנֵּכָר

אֲשֶׁר בְּקִרְבְּכֶם וְהַטּוּ אֶת־לְבַבְכֶם אֶל־יְהוָה אֱלֹהֵי

יִשְׂרָאֵל׃&nbsp; <b>כד,כד</b>&nbsp;וַיֹּאמְרוּ הָעָם אֶל־יְהוֹשֻׁעַ&nbsp;

אֶת־יְהוָה אֱלֹהֵינוּ נַעֲבֹד וּבְקוֹלוֹ נִשְׁמָע׃&nbsp; <b>כד,כה</b>&nbsp;וַיִּכְרֹת

יְהוֹשֻׁעַ בְּרִית לָעָם בַּיּוֹם הַהוּא וַיָּשֶׂם לוֹ חֹק וּמִשְׁפָּט

בִּשְׁכֶם׃&nbsp; <b>כד,כו</b>&nbsp;וַיִּכְתֹּב יְהוֹשֻׁעַ אֶת־הַדְּבָרִים הָאֵלֶּה

בְּסֵפֶר תּוֹרַת אֱלֹהִים וַיִּקַּח אֶבֶן גְּדוֹלָה וַיְקִימֶהָ שָּׁם תַּחַת

הָאַלָּה אֲשֶׁר בְּמִקְדַּשׁ יְהוָה׃&nbsp;&nbsp;{פ}</p>
<p><b>כד,כז</b>&nbsp;וַיֹּאמֶר יְהוֹשֻׁעַ אֶל־כָּל־הָעָם הִנֵּה הָאֶבֶן הַזֹּאת תִּהְיֶה־בָּנוּ לְעֵדָה

כִּי־הִיא שָׁמְעָה אֵת כָּל־אִמְרֵי יְהוָה אֲשֶׁר דִּבֶּר עִמָּנוּ וְהָיְתָה

בָכֶם לְעֵדָה פֶּן־תְּכַחֲשׁוּן בֵּאלֹהֵיכֶם׃&nbsp; <b>כד,כח</b>&nbsp;וַיְשַׁלַּח

יְהוֹשֻׁעַ אֶת־הָעָם אִישׁ לְנַחֲלָתוֹ׃&nbsp;&nbsp;{פ}</p>
<p><b>כד,כט</b>&nbsp;וַיְהִי אַחֲרֵי הַדְּבָרִים הָאֵלֶּה וַיָּמָת יְהוֹשֻׁעַ בִּן־נוּן עֶבֶד יְהוָה

בֶּן־מֵאָה וָעֶשֶׂר שָׁנִים׃&nbsp; <b>כד,ל</b>&nbsp;וַיִּקְבְּרוּ אֹתוֹ בִּגְבוּל

נַחֲלָתוֹ בְּתִמְנַת־סֶרַח אֲשֶׁר בְּהַר־אֶפְרָיִם מִצְּפוֹן

לְהַר־גָּעַשׁ׃&nbsp; <b>כד,לא</b>&nbsp;וַיַּעֲבֹד יִשְׂרָאֵל אֶת־יְהוָה כֹּל יְמֵי

יְהוֹשֻׁעַ וְכֹל יְמֵי הַזְּקֵנִים אֲשֶׁר הֶאֱרִיכוּ יָמִים אַחֲרֵי יְהוֹשֻׁעַ

וַאֲשֶׁר יָדְעוּ אֵת כָּל־מַעֲשֵׂה יְהוָה אֲשֶׁר עָשָׂה לְיִשְׂרָאֵל׃&nbsp; <b>כד,לב</b>

וְאֶת־עַצְמוֹת יוֹסֵף אֲשֶׁר־הֶעֱלוּ בְנֵי־יִשְׂרָאֵל מִמִּצְרַיִם קָבְרוּ

בִשְׁכֶם בְּחֶלְקַת הַשָּׂדֶה אֲשֶׁר קָנָה יַעֲקֹב מֵאֵת בְּנֵי־חֲמוֹר

אֲבִי־שְׁכֶם בְּמֵאָה קְשִׂיטָה וַיִּהְיוּ לִבְנֵי־יוֹסֵף לְנַחֲלָה׃&nbsp; <b>כד,לג</b>

וְאֶלְעָזָר בֶּן־אַהֲרֹן מֵת וַיִּקְבְּרוּ אֹתוֹ בְּגִבְעַת פִּינְחָס בְּנוֹ

אֲשֶׁר נִתַּן־לוֹ בְּהַר אֶפְרָיִם׃&nbsp;&nbsp;{ש}</p>
</div>
<hr align=center width=300 size=1 style='color:#c0c0c0'>
<div dir=ltr>
<p class=c><a href="index.htm">Index</a>

&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
<a href="jdg.htm">Poster</a></p>
</td></tr>
</table>


﻿		<table width=520 align=center>
<tr><td>






</td></tr>
</table>



<center>
<!--LiveInternet counter-->
		 <script type="text/javascript"><!--
		document.write("<a href='http://www.liveinternet.ru/click' "+
		"target=_blank><img src='http://counter.yadro.ru/hit?t22.3;r"+
		escape(document.referrer)+((typeof(screen)=="undefined")?"":
		";s"+screen.width+"*"+screen.height+"*"+(screen.colorDepth?
		screen.colorDepth:screen.pixelDepth))+";u"+escape(document.URL)+
		";"+Math.random()+
		"' alt='' title='LiveInternet: 24"+
		" ,24' "+
		"border='0' width='88' height='31'><\/a>")
		//--></script><!--/LiveInternet-->
		<script async="async" src="https://w.uptolike.com/widgets/v1/zp.js?pid=1428829" type="text/javascript"></script>
		
		</center>

<!--ba96768aa0d7b5ad-->

		
		<table width=1000 align=center>
<tr><td>

<!--adapt-->




<script async src="//pagead2.googlesyndication.com/pagead/js/adsbygoogle.js"></script>
<!-- NEW2 -->
<ins class="adsbygoogle"
     style="display:block"
     data-ad-client="ca-pub-6044271981988239"
     data-ad-slot="1068740841"
     data-ad-format="auto"></ins>
<script>
(adsbygoogle = window.adsbygoogle || []).push({});
</script>



</td></tr>
</table>

</body>
</html>

