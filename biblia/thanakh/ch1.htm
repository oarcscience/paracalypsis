<html>
<head>
<title>Biblia Hebraica. Paralipomenon I</title>
<meta http-equiv="Content-Type" content="text/html; charset=utf-8">
<meta content="Ruslan Khazarzar" name="author">
<meta content="Library of Ruslan Khazarzar, Bible, Biblia, Biblia Hebraica" name="keywords">
<meta content="Biblia Hebraica, Paralipomenon I" name="description">
<link href="../../hebr.css" rel="stylesheet" type="text/css">
</head>
<body>
﻿
<center>
<script async src="//pagead2.googlesyndication.com/pagead/js/adsbygoogle.js"></script>
<script>
     (adsbygoogle = window.adsbygoogle || []).push({
          google_ad_client: "ca-pub-6044271981988239",
          enable_page_level_ads: true
     });
</script>



<script>

document.addEventListener('copy', function () {
    var ignorePages = ['about', 'adv', 'feedback']
    for (var i = 0; i < ignorePages.length; i++) {
        if (location.href.search(ignorePages[i]) != -1) {
            return;
        }
    }

    var s = window.getSelection()
    var oldRange = s.getRangeAt(0)
    var newdiv = document.createElement('div')
    newdiv.style.position = 'absolute';
    newdiv.style.left = '-99999px';
    document.body.appendChild(newdiv)
    newdiv.appendChild(oldRange.cloneContents())

    var copyright = document.createElement('span');
    var readMore = ':';
    if (typeof TT !== "undefined") {
        readMore = TT['READ_MORE']
    }
    copyright.innerHTML =  readMore + ' ' + location.href;
    copyright.setAttribute('id', 'copyright-text')
    newdiv.appendChild(copyright)

    r = document.createRange()
    s.removeAllRanges()
    r.selectNode(newdiv)
    s.addRange(r)

    window.setTimeout(function () {
        s.removeAllRanges()
        s.addRange(oldRange)
        newdiv.remove()
    }, 100);
});
</script>






<script async src="//pagead2.googlesyndication.com/pagead/js/adsbygoogle.js"></script>
<!-- NEW1 -->
<ins class="adsbygoogle"
     style="display:inline-block;width:728px;height:90px"
     data-ad-client="ca-pub-6044271981988239"
     data-ad-slot="5638541248"></ins>
<script>
(adsbygoogle = window.adsbygoogle || []).push({});
</script>


</center>

<table width=630 align=center>
<tr><td>


<script type="text/javascript">
<!--
var _acic={dataProvider:10};(function(){var e=document.createElement("script");e.type="text/javascript";e.async=true;e.src="//www.acint.net/aci.js";var t=document.getElementsByTagName("script")[0];t.parentNode.insertBefore(e,t)})()
//-->
</script><!--d5cc92c8--><!--d5cc92c8--><script async="async" src="https://w.uptolike.com/widgets/v1/zp.js?pid=lf97b1488ad0a06f160b1ea92baf6dca5a4b5e9b17" type="text/javascript"></script><!--18a21--><!--d5cc92c8--><!--d5cc92c8--><script async="async" src="https://w.uptolike.com/widgets/v1/zp.js?pid=lf97b1488ad0a06f160b1ea92baf6dca5a4b5e9b17" type="text/javascript"></script>







</td></tr>
</table><p>


<table style='border:solid black .25pt' align=center cellpadding=15 cellspacing=0 width=700>
<tr><td>
<div dir=rtl lang=HE>
<h1>דברי הימים א</h1>
<p><b>א,א</b>&nbsp;אָדָם שֵׁת אֱנוֹשׁ׃&nbsp; <b>א,ב</b>&nbsp;קֵינָן מַהֲלַלְאֵל יָרֶד׃&nbsp; <b>א,ג</b>&nbsp;חֲנוֹךְ

מְתוּשֶׁלַח לָמֶךְ׃&nbsp; <b>א,ד</b>&nbsp;נֹחַ שֵׁם חָם וָיָפֶת׃&nbsp;&nbsp;{ס}&nbsp; <b>א,ה</b>

בְּנֵי יֶפֶת גֹּמֶר וּמָגוֹג וּמָדַי וְיָוָן וְתֻבָל וּמֶשֶׁךְ וְתִירָס׃&nbsp;

{ס}&nbsp; <b>א,ו</b>&nbsp;וּבְנֵי גֹּמֶר אַשְׁכְּנַז וְדִיפַת וְתוֹגַרְמָה׃&nbsp;

{ס}&nbsp; <b>א,ז</b>&nbsp;וּבְנֵי יָוָן אֱלִישָׁה וְתַרְשִׁישָׁה כִּתִּים

וְרוֹדָנִים׃&nbsp;&nbsp;{ס}&nbsp; <b>א,ח</b>&nbsp;בְּנֵי חָם כּוּשׁ וּמִצְרַיִם פּוּט

וּכְנָעַן׃&nbsp; <b>א,ט</b>&nbsp;וּבְנֵי כוּשׁ סְבָא וַחֲוִילָה וְסַבְתָּא וְרַעְמָא

וְסַבְתְּכָא וּבְנֵי רַעְמָא שְׁבָא וּדְדָן׃&nbsp;&nbsp;{ס}&nbsp; <b>א,י</b>&nbsp;וְכוּשׁ

יָלַד אֶת־נִמְרוֹד הוּא הֵחֵל לִהְיוֹת גִּבּוֹר בָּאָרֶץ׃&nbsp;&nbsp;{ס}&nbsp; <b>א,יא</b>

וּמִצְרַיִם יָלַד אֶת־לודיים (לוּדִים) וְאֶת־עֲנָמִים וְאֶת־לְהָבִים וְאֶת־נַפְתֻּחִים׃&nbsp;
<b>א,יב</b>&nbsp;וְאֶת־פַּתְרֻסִים וְאֶת־כַּסְלֻחִים אֲשֶׁר יָצְאוּ מִשָּׁם

פְּלִשְׁתִּים וְאֶת־כַּפְתֹּרִים׃&nbsp;&nbsp;{ס}&nbsp; <b>א,יג</b>&nbsp;וּכְנַעַן יָלַד

אֶת־צִידוֹן בְּכֹרוֹ וְאֶת־חֵת׃&nbsp; <b>א,יד</b>&nbsp;וְאֶת־הַיְבוּסִי

וְאֶת־הָאֱמֹרִי וְאֵת הַגִּרְגָּשִׁי׃&nbsp; <b>א,טו</b>&nbsp;וְאֶת־הַחִוִּי

וְאֶת־הַעַרְקִי וְאֶת־הַסִּינִי׃&nbsp; <b>א,טז</b>&nbsp;וְאֶת־הָאַרְוָדִי

וְאֶת־הַצְּמָרִי וְאֶת־הַחֲמָתִי׃&nbsp;&nbsp;{ס}&nbsp; <b>א,יז</b>&nbsp;בְּנֵי שֵׁם

עֵילָם וְאַשּׁוּר וְאַרְפַּכְשַׁד וְלוּד וַאֲרָם וְעוּץ וְחוּל וְגֶתֶר

וָמֶשֶׁךְ׃&nbsp;&nbsp;{ס}&nbsp; <b>א,יח</b>&nbsp;וְאַרְפַּכְשַׁד יָלַד אֶת־שָׁלַח

וְשֶׁלַח יָלַד אֶת־עֵבֶר׃&nbsp; <b>א,יט</b>&nbsp;וּלְעֵבֶר יֻלַּד שְׁנֵי בָנִים&nbsp;

שֵׁם הָאֶחָד פֶּלֶג כִּי בְיָמָיו נִפְלְגָה הָאָרֶץ וְשֵׁם אָחִיו יָקְטָן׃&nbsp;
<b>א,כ</b>&nbsp;וְיָקְטָן יָלַד אֶת־אַלְמוֹדָד וְאֶת־שָׁלֶף וְאֶת־חֲצַרְמָוֶת

וְאֶת־יָרַח׃&nbsp; <b>א,כא</b>&nbsp;וְאֶת־הֲדוֹרָם וְאֶת־אוּזָל וְאֶת־דִּקְלָה׃&nbsp;
<b>א,כב</b>&nbsp;וְאֶת־עֵיבָל וְאֶת־אֲבִימָאֵל וְאֶת־שְׁבָא׃&nbsp; <b>א,כג</b>&nbsp;וְאֶת־אוֹפִיר

וְאֶת־חֲוִילָה וְאֶת־יוֹבָב כָּל־אֵלֶּה בְּנֵי יָקְטָן׃&nbsp;&nbsp;{ס}&nbsp; <b>א,כד</b>

שֵׁם אַרְפַּכְשַׁד שָׁלַח׃&nbsp; <b>א,כה</b>&nbsp;עֵבֶר פֶּלֶג רְעוּ׃&nbsp; <b>א,כו</b>

שְׂרוּג נָחוֹר תָּרַח׃&nbsp; <b>א,כז</b>&nbsp;אַבְרָם הוּא אַבְרָהָם׃&nbsp;&nbsp;{ס}&nbsp;
<b>א,כח</b>&nbsp;בְּנֵי אַבְרָהָם יִצְחָק וְיִשְׁמָעֵאל׃&nbsp;&nbsp;{ס}&nbsp; <b>א,כט</b>

אֵלֶּה תֹּלְדוֹתָם&nbsp; בְּכוֹר יִשְׁמָעֵאל נְבָיוֹת וְקֵדָר וְאַדְבְּאֵל וּמִבְשָׂם׃&nbsp;
<b>א,ל</b>&nbsp;מִשְׁמָע וְדוּמָה מַשָּׂא חֲדַד וְתֵימָא׃&nbsp; <b>א,לא</b>&nbsp;יְטוּר

נָפִישׁ וָקֵדְמָה אֵלֶּה הֵם בְּנֵי יִשְׁמָעֵאל׃&nbsp;&nbsp;{ס}&nbsp; <b>א,לב</b>&nbsp;וּבְנֵי

קְטוּרָה פִּילֶגֶשׁ אַבְרָהָם יָלְדָה אֶת־זִמְרָן וְיָקְשָׁן וּמְדָן וּמִדְיָן

וְיִשְׁבָּק וְשׁוּחַ וּבְנֵי יָקְשָׁן שְׁבָא וּדְדָן׃&nbsp;&nbsp;{ס}&nbsp; <b>א,לג</b>

וּבְנֵי מִדְיָן עֵיפָה וָעֵפֶר וַחֲנוֹךְ וַאֲבִידָע וְאֶלְדָּעָה כָּל־אֵלֶּה

בְּנֵי קְטוּרָה׃&nbsp;&nbsp;{ס}&nbsp; <b>א,לד</b>&nbsp;וַיּוֹלֶד אַבְרָהָם אֶת־יִצְחָק בְּנֵי

יִצְחָק עֵשָׂו וְיִשְׂרָאֵל׃&nbsp;&nbsp;{ס}&nbsp; <b>א,לה</b>&nbsp;בְּנֵי עֵשָׂו אֱלִיפַז

רְעוּאֵל וִיעוּשׁ וְיַעְלָם וְקֹרַח׃&nbsp;&nbsp;{ס}&nbsp; <b>א,לו</b>&nbsp;בְּנֵי

אֱלִיפָז תֵּימָן וְאוֹמָר צְפִי וְגַעְתָּם קְנַז וְתִמְנָע וַעֲמָלֵק׃&nbsp;&nbsp;{ס}&nbsp;
<b>א,לז</b>&nbsp;בְּנֵי רְעוּאֵל נַחַת זֶרַח שַׁמָּה וּמִזָּה׃&nbsp;&nbsp;{ס}&nbsp; <b>א,לח</b>

וּבְנֵי שֵׂעִיר לוֹטָן וְשׁוֹבָל וְצִבְעוֹן וַעֲנָה וְדִישֹׁן וְאֵצֶר

וְדִישָׁן׃&nbsp;&nbsp;{ס}&nbsp; <b>א,לט</b>&nbsp;וּבְנֵי לוֹטָן חֹרִי וְהוֹמָם וַאֲחוֹת

לוֹטָן תִּמְנָע׃&nbsp;&nbsp;{ס}&nbsp; <b>א,מ</b>&nbsp;בְּנֵי שׁוֹבָל עַלְיָן וּמָנַחַת

וְעֵיבָל שְׁפִי וְאוֹנָם וּבְנֵי צִבְעוֹן אַיָּה וַעֲנָה׃&nbsp;&nbsp;{ס}&nbsp; <b>א,מא</b>

בְּנֵי עֲנָה דִּישׁוֹן וּבְנֵי דִישׁוֹן חַמְרָן וְאֶשְׁבָּן וְיִתְרָן וּכְרָן׃&nbsp;
<b>א,מב</b>&nbsp;בְּנֵי־אֵצֶר בִּלְהָן וְזַעֲוָן יַעֲקָן בְּנֵי דִישׁוֹן עוּץ

וַאֲרָן׃&nbsp;&nbsp;{פ}</p>
<p><b>א,מג</b>&nbsp;וְאֵלֶּה הַמְּלָכִים אֲשֶׁר מָלְכוּ בְּאֶרֶץ אֱדוֹם לִפְנֵי מְלָךְ־מֶלֶךְ לִבְנֵי

יִשְׂרָאֵל&nbsp; בֶּלַע בֶּן־בְּעוֹר וְשֵׁם עִירוֹ דִּנְהָבָה׃&nbsp; <b>א,מד</b>

וַיָּמָת בָּלַע וַיִּמְלֹךְ תַּחְתָּיו יוֹבָב בֶּן־זֶרַח מִבָּצְרָה׃&nbsp; <b>א,מה</b>

וַיָּמָת יוֹבָב וַיִּמְלֹךְ תַּחְתָּיו חוּשָׁם מֵאֶרֶץ הַתֵּימָנִי׃&nbsp; <b>א,מו</b>

וַיָּמָת חוּשָׁם וַיִּמְלֹךְ תַּחְתָּיו הֲדַד בֶּן־בְּדַד הַמַּכֶּה אֶת־מִדְיָן

בִּשְׂדֵה מוֹאָב וְשֵׁם עִירוֹ עיות (עֲוִית)׃&nbsp; <b>א,מז</b>&nbsp;וַיָּמָת הֲדָד

וַיִּמְלֹךְ תַּחְתָּיו שַׂמְלָה מִמַּשְׂרֵקָה׃&nbsp; <b>א,מח</b>&nbsp;וַיָּמָת

שַׂמְלָה וַיִּמְלֹךְ תַּחְתָּיו שָׁאוּל מֵרְחֹבוֹת הַנָּהָר׃&nbsp; <b>א,מט</b>&nbsp;וַיָּמָת

שָׁאוּל וַיִּמְלֹךְ תַּחְתָּיו בַּעַל חָנָן בֶּן־עַכְבּוֹר׃&nbsp; <b>א,נ</b>&nbsp;וַיָּמָת

בַּעַל חָנָן וַיִּמְלֹךְ תַּחְתָּיו הֲדַד וְשֵׁם עִירוֹ פָּעִי וְשֵׁם אִשְׁתּוֹ

מְהֵיטַבְאֵל בַּת־מַטְרֵד בַּת מֵי זָהָב׃&nbsp; <b>א,נא</b>&nbsp;וַיָּמָת הֲדָד&nbsp;

{פ}<br>

&nbsp;<br>

וַיִּהְיוּ אַלּוּפֵי אֱדוֹם אַלּוּף תִּמְנָע אַלּוּף עליה (עַלְוָה) אַלּוּף יְתֵת׃&nbsp;
<b>א,נב</b>&nbsp;אַלּוּף אָהֳלִיבָמָה אַלּוּף אֵלָה אַלּוּף פִּינֹן׃&nbsp; <b>א,נג</b>

אַלּוּף קְנַז אַלּוּף תֵּימָן אַלּוּף מִבְצָר׃&nbsp; <b>א,נד</b>&nbsp;אַלּוּף

מַגְדִּיאֵל אַלּוּף עִירָם אֵלֶּה אַלּוּפֵי אֱדוֹם׃&nbsp;&nbsp;{פ}</p>
<p><b>ב,א</b>&nbsp;אֵלֶּה בְּנֵי יִשְׂרָאֵל&nbsp; רְאוּבֵן שִׁמְעוֹן לֵוִי וִיהוּדָה יִשָּׂשכָר וּזְבֻלוּן׃&nbsp;
<b>ב,ב</b>&nbsp;דָּן יוֹסֵף וּבִנְיָמִן נַפְתָּלִי גָּד וְאָשֵׁר׃&nbsp;&nbsp;{פ}</p>
<p><b>ב,ג</b>&nbsp;בְּנֵי יְהוּדָה עֵר וְאוֹנָן וְשֵׁלָה שְׁלוֹשָׁה נוֹלַד לוֹ מִבַּת־שׁוּעַ הַכְּנַעֲנִית וַיְהִי

עֵר בְּכוֹר יְהוּדָה רַע בְּעֵינֵי יְהוָה וַיְמִיתֵהוּ׃&nbsp;&nbsp;{ס}&nbsp; <b>ב,ד</b>

וְתָמָר כַּלָּתוֹ יָלְדָה לּוֹ אֶת־פֶּרֶץ וְאֶת־זָרַח כָּל־בְּנֵי יְהוּדָה

חֲמִשָּׁה׃&nbsp;&nbsp;{ס}&nbsp; <b>ב,ה</b>&nbsp;בְּנֵי־פֶרֶץ חֶצְרוֹן וְחָמוּל׃&nbsp;&nbsp;{ס}&nbsp;
<b>ב,ו</b>&nbsp;וּבְנֵי זֶרַח זִמְרִי וְאֵיתָן וְהֵימָן וְכַלְכֹּל וָדָרַע כֻּלָּם

חֲמִשָּׁה׃&nbsp;&nbsp;{ס}&nbsp; <b>ב,ז</b>&nbsp;וּבְנֵי כַּרְמִי עָכָר עוֹכֵר יִשְׂרָאֵל

אֲשֶׁר מָעַל בַּחֵרֶם׃&nbsp;&nbsp;{ס}&nbsp; <b>ב,ח</b>&nbsp;וּבְנֵי אֵיתָן עֲזַרְיָה׃&nbsp;

{ס}&nbsp; <b>ב,ט</b>&nbsp;וּבְנֵי חֶצְרוֹן אֲשֶׁר נוֹלַד־לוֹ אֶת־יְרַחְמְאֵל וְאֶת־רָם

וְאֶת־כְּלוּבָי׃&nbsp; <b>ב,י</b>&nbsp;וְרָם הוֹלִיד אֶת־עַמִּינָדָב וְעַמִּינָדָב

הוֹלִיד אֶת־נַחְשׁוֹן נְשִׂיא בְּנֵי יְהוּדָה׃&nbsp; <b>ב,יא</b>&nbsp;וְנַחְשׁוֹן

הוֹלִיד אֶת־שַׂלְמָא וְשַׂלְמָא הוֹלִיד אֶת־בֹּעַז׃&nbsp; <b>ב,יב</b>&nbsp;וּבֹעַז

הוֹלִיד אֶת־עוֹבֵד וְעוֹבֵד הוֹלִיד אֶת־יִשָׁי׃&nbsp; <b>ב,יג</b>&nbsp;וְאִישַׁי

הוֹלִיד אֶת־בְּכֹרוֹ אֶת־אֱלִיאָב וַאֲבִינָדָב הַשֵּׁנִי וְשִׁמְעָא

הַשְּׁלִשִׁי׃&nbsp; <b>ב,יד</b>&nbsp;נְתַנְאֵל הָרְבִיעִי רַדַּי הַחֲמִישִׁי׃&nbsp; <b>ב,טו</b>

אֹצֶם הַשִּׁשִּׁי דָּוִיד הַשְּׁבִעִי׃&nbsp; <b>ב,טז</b>&nbsp;וְאַחְיֹתֵיהֶם צְרוּיָה

וַאֲבִיגָיִל וּבְנֵי צְרוּיָה אַבְשַׁי וְיוֹאָב וַעֲשָׂהאֵל שְׁלֹשָׁה׃&nbsp; <b>ב,יז</b>

וַאֲבִיגַיִל יָלְדָה אֶת־עֲמָשָׂא וַאֲבִי עֲמָשָׂא יֶתֶר הַיִּשְׁמְעֵאלִי׃&nbsp;
<b>ב,יח</b>&nbsp;וְכָלֵב בֶּן־חֶצְרוֹן הוֹלִיד אֶת־עֲזוּבָה אִשָּׁה וְאֶת־יְרִיעוֹת

וְאֵלֶּה בָנֶיהָ יֵשֶׁר וְשׁוֹבָב וְאַרְדּוֹן׃&nbsp; <b>ב,יט</b>&nbsp;וַתָּמָת

עֲזוּבָה וַיִּקַּח־לוֹ כָלֵב אֶת־אֶפְרָת וַתֵּלֶד לוֹ אֶת־חוּר׃&nbsp; <b>ב,כ</b>

וְחוּר הוֹלִיד אֶת־אוּרִי וְאוּרִי הוֹלִיד אֶת־בְּצַלְאֵל׃&nbsp;&nbsp;{ס}&nbsp; <b>ב,כא</b>

וְאַחַר בָּא חֶצְרוֹן אֶל־בַּת־מָכִיר אֲבִי גִלְעָד וְהוּא לְקָחָהּ וְהוּא בֶּן־שִׁשִּׁים

שָׁנָה וַתֵּלֶד לוֹ אֶת־שְׂגוּב׃&nbsp; <b>ב,כב</b>&nbsp;וּשְׂגוּב הוֹלִיד אֶת־יָאִיר

וַיְהִי־לוֹ עֶשְׂרִים וְשָׁלוֹשׁ עָרִים בְּאֶרֶץ הַגִּלְעָד׃&nbsp;&nbsp;{ס}&nbsp; <b>ב,כג</b>

וַיִּקַּח גְּשׁוּר־וַאֲרָם אֶת־חַוֹּת יָאִיר מֵאִתָּם אֶת־קְנָת

וְאֶת־בְּנֹתֶיהָ שִׁשִּׁים עִיר כָּל־אֵלֶּה בְּנֵי מָכִיר אֲבִי־גִלְעָד׃&nbsp; <b>ב,כד</b>

וְאַחַר מוֹת־חֶצְרוֹן בְּכָלֵב אֶפְרָתָה וְאֵשֶׁת חֶצְרוֹן אֲבִיָּה וַתֵּלֶד

לוֹ אֶת־אַשְׁחוּר אֲבִי תְקוֹעַ׃&nbsp;&nbsp;{ס}&nbsp; <b>ב,כה</b>&nbsp;וַיִּהְיוּ בְנֵי־יְרַחְמְאֵל

בְּכוֹר חֶצְרוֹן הַבְּכוֹר רָם וּבוּנָה וָאֹרֶן וָאֹצֶם אֲחִיָּה׃&nbsp; <b>ב,כו</b>

וַתְּהִי אִשָּׁה אַחֶרֶת לִירַחְמְאֵל וּשְׁמָהּ עֲטָרָה הִיא אֵם אוֹנָם׃&nbsp;

{ס}&nbsp; <b>ב,כז</b>&nbsp;וַיִּהְיוּ בְנֵי־רָם בְּכוֹר יְרַחְמְאֵל מַעַץ וְיָמִין

וָעֵקֶר׃&nbsp; <b>ב,כח</b>&nbsp;וַיִּהְיוּ בְנֵי־אוֹנָם שַׁמַּי וְיָדָע וּבְנֵי

שַׁמַּי נָדָב וַאֲבִישׁוּר׃&nbsp; <b>ב,כט</b>&nbsp;וְשֵׁם אֵשֶׁת אֲבִישׁוּר

אֲבִיהָיִל וַתֵּלֶד לוֹ אֶת־אַחְבָּן וְאֶת־מוֹלִיד׃&nbsp; <b>ב,ל</b>&nbsp;וּבְנֵי

נָדָב סֶלֶד וְאַפָּיִם וַיָּמָת סֶלֶד לֹא בָנִים׃&nbsp; <b>ב,לא</b>&nbsp;וּבְנֵי אַפַּיִם

יִשְׁעִי וּבְנֵי יִשְׁעִי שֵׁשָׁן וּבְנֵי שֵׁשָׁן אַחְלָי׃&nbsp; <b>ב,לב</b>&nbsp;וּבְנֵי

יָדָע אֲחִי שַׁמַּי יֶתֶר וְיוֹנָתָן וַיָּמָת יֶתֶר לֹא בָנִים׃&nbsp;&nbsp;{ס}&nbsp;
<b>ב,לג</b>&nbsp;וּבְנֵי יוֹנָתָן פֶּלֶת וְזָזָא אֵלֶּה הָיוּ בְּנֵי יְרַחְמְאֵל׃&nbsp;
<b>ב,לד</b>&nbsp;וְלֹא־הָיָה לְשֵׁשָׁן בָּנִים כִּי אִם־בָּנוֹת וּלְשֵׁשָׁן עֶבֶד

מִצְרִי וּשְׁמוֹ יַרְחָע׃&nbsp; <b>ב,לה</b>&nbsp;וַיִּתֵּן שֵׁשָׁן אֶת־בִּתּוֹ

לְיַרְחָע עַבְדּוֹ לְאִשָּׁה וַתֵּלֶד לוֹ אֶת־עַתָּי׃&nbsp; <b>ב,לו</b>&nbsp;וְעַתַּי

הֹלִיד אֶת־נָתָן וְנָתָן הוֹלִיד אֶת־זָבָד׃&nbsp; <b>ב,לז</b>&nbsp;וְזָבָד הוֹלִיד

אֶת־אֶפְלָל וְאֶפְלָל הוֹלִיד אֶת־עוֹבֵד׃&nbsp; <b>ב,לח</b>&nbsp;וְעוֹבֵד הוֹלִיד

אֶת־יֵהוּא וְיֵהוּא הֹלִיד אֶת־עֲזַרְיָה׃&nbsp; <b>ב,לט</b>&nbsp;וַעֲזַרְיָה הֹלִיד אֶת־חָלֶץ

וְחֶלֶץ הֹלִיד אֶת־אֶלְעָשָׂה׃&nbsp; <b>ב,מ</b>&nbsp;וְאֶלְעָשָׂה הֹלִיד אֶת־סִסְמָי

וְסִסְמַי הֹלִיד אֶת־שַׁלּוּם׃&nbsp; <b>ב,מא</b>&nbsp;וְשַׁלּוּם הוֹלִיד

אֶת־יְקַמְיָה וִיקַמְיָה הֹלִיד אֶת־אֱלִישָׁמָע׃&nbsp;&nbsp;{ס}&nbsp; <b>ב,מב</b>&nbsp;וּבְנֵי

כָלֵב אֲחִי יְרַחְמְאֵל מֵישָׁע בְּכֹרוֹ הוּא אֲבִי־זִיף וּבְנֵי מָרֵשָׁה אֲבִי

חֶבְרוֹן׃&nbsp; <b>ב,מג</b>&nbsp;וּבְנֵי חֶבְרוֹן קֹרַח וְתַפֻּחַ וְרֶקֶם וָשָׁמַע׃&nbsp;
<b>ב,מד</b>&nbsp;וְשֶׁמַע הוֹלִיד אֶת־רַחַם אֲבִי יָרְקְעָם וְרֶקֶם הוֹלִיד

אֶת־שַׁמָּי׃&nbsp; <b>ב,מה</b>&nbsp;וּבֶן־שַׁמַּי מָעוֹן וּמָעוֹן אֲבִי בֵית־צוּר׃&nbsp;
<b>ב,מו</b>&nbsp;וְעֵיפָה פִּילֶגֶשׁ כָּלֵב יָלְדָה אֶת־חָרָן וְאֶת־מוֹצָא

וְאֶת־גָּזֵז וְחָרָן הֹלִיד אֶת־גָּזֵז׃&nbsp;&nbsp;{ס}&nbsp; <b>ב,מז</b>&nbsp;וּבְנֵי

יָהְדָּי רֶגֶם וְיוֹתָם וְגֵישָׁן וָפֶלֶט וְעֵיפָה וָשָׁעַף׃&nbsp; <b>ב,מח</b>&nbsp;פִּילֶגֶשׁ

כָּלֵב מַעֲכָה יָלַד שֶׁבֶר וְאֶת־תִּרְחֲנָה׃&nbsp; <b>ב,מט</b>&nbsp;וַתֵּלֶד שַׁעַף

אֲבִי מַדְמַנָּה אֶת־שְׁוָא אֲבִי מַכְבֵּנָה וַאֲבִי גִבְעָא וּבַת־כָּלֵב

עַכְסָה׃&nbsp;&nbsp;{ס}&nbsp; <b>ב,נ</b>&nbsp;אֵלֶּה הָיוּ בְּנֵי כָלֵב בֶּן־חוּר בְּכוֹר

אֶפְרָתָה שׁוֹבָל אֲבִי קִרְיַת יְעָרִים׃&nbsp; <b>ב,נא</b>&nbsp;שַׂלְמָא אֲבִי

בֵית־לָחֶם חָרֵף אֲבִי בֵית־גָּדֵר׃&nbsp; <b>ב,נב</b>&nbsp;וַיִּהְיוּ בָנִים

לְשׁוֹבָל אֲבִי קִרְיַת יְעָרִים הָרֹאֶה חֲצִי הַמְּנֻחוֹת׃&nbsp; <b>ב,נג</b>&nbsp;וּמִשְׁפְּחוֹת

קִרְיַת יְעָרִים הַיִּתְרִי וְהַפּוּתִי וְהַשֻּׁמָתִי וְהַמִּשְׁרָעִי מֵאֵלֶּה

יָצְאוּ הַצָּרְעָתִי וְהָאֶשְׁתָּאֻלִי׃&nbsp;&nbsp;{ס}&nbsp; <b>ב,נד</b>&nbsp;בְּנֵי שַׂלְמָא

בֵּית לֶחֶם וּנְטוֹפָתִי עַטְרוֹת בֵּית יוֹאָב וַחֲצִי הַמָּנַחְתִּי הַצָּרְעִי׃&nbsp;
<b>ב,נה</b>&nbsp;וּמִשְׁפְּחוֹת סֹפְרִים ישבו (יֹשְׁבֵי) יַעְבֵּץ תִּרְעָתִים

שִׁמְעָתִים שׂוּכָתִים הֵמָּה הַקִּינִים הַבָּאִים מֵחַמַּת אֲבִי בֵית־רֵכָב׃&nbsp;

{ס}&nbsp; <b>ג,א</b>&nbsp;וְאֵלֶּה הָיוּ בְּנֵי דָוִיד אֲשֶׁר נוֹלַד־לוֹ בְּחֶבְרוֹן&nbsp;

הַבְּכוֹר אַמְנֹן לַאֲחִינֹעַם הַיִּזְרְעֵאלִית שֵׁנִי דָּנִיֵּאל לַאֲבִיגַיִל הַכַּרְמְלִית׃&nbsp;
<b>ג,ב</b>&nbsp;הַשְּׁלִשִׁי לְאַבְשָׁלוֹם בֶּן־מַעֲכָה בַּת־תַּלְמַי מֶלֶךְ

גְּשׁוּר הָרְבִיעִי אֲדֹנִיָּה בֶן־חַגִּית׃&nbsp; <b>ג,ג</b>&nbsp;הַחֲמִישִׁי

שְׁפַטְיָה לַאֲבִיטָל הַשִּׁשִּׁי יִתְרְעָם לְעֶגְלָה אִשְׁתּוֹ׃&nbsp; <b>ג,ד</b>

שִׁשָּׁה נוֹלַד־לוֹ בְחֶבְרוֹן וַיִּמְלָךְ־שָׁם שֶׁבַע שָׁנִים וְשִׁשָּׁה

חֳדָשִׁים וּשְׁלֹשִׁים וְשָׁלוֹשׁ שָׁנָה מָלַךְ בִּירוּשָׁלִָם׃&nbsp;&nbsp;{ס}&nbsp;
<b>ג,ה</b>&nbsp;וְאֵלֶּה נוּלְּדוּ־לוֹ בִּירוּשָׁלָיִם&nbsp; שִׁמְעָא וְשׁוֹבָב

וְנָתָן וּשְׁלֹמֹה אַרְבָּעָה לְבַת־שׁוּעַ בַּת־עַמִּיאֵל׃&nbsp; <b>ג,ו</b>&nbsp;וְיִבְחָר

וֶאֱלִישָׁמָע וֶאֱלִיפָלֶט׃&nbsp; <b>ג,ז</b>&nbsp;וְנֹגַהּ וְנֶפֶג וְיָפִיעַ׃&nbsp; <b>ג,ח</b>

וֶאֱלִישָׁמָע וְאֶלְיָדָע וֶאֱלִיפֶלֶט תִּשְׁעָה׃&nbsp; <b>ג,ט</b>&nbsp;כֹּל בְּנֵי

דָוִיד מִלְּבַד בְּנֵי־פִילַגְשִׁים וְתָמָר אֲחוֹתָם׃&nbsp;&nbsp;{פ}</p>
<p><b>ג,י</b>&nbsp;וּבֶן־שְׁלֹמֹה רְחַבְעָם אֲבִיָּה בְנוֹ אָסָא בְנוֹ יְהוֹשָׁפָט בְּנוֹ׃&nbsp; <b>ג,יא</b>&nbsp;יוֹרָם

בְּנוֹ אֲחַזְיָהוּ בְנוֹ יוֹאָשׁ בְּנוֹ׃&nbsp; <b>ג,יב</b>&nbsp;אֲמַצְיָהוּ בְנוֹ

עֲזַרְיָה בְנוֹ יוֹתָם בְּנוֹ׃&nbsp; <b>ג,יג</b>&nbsp;אָחָז בְּנוֹ חִזְקִיָּהוּ

בְנוֹ מְנַשֶּׁה בְנוֹ׃&nbsp; <b>ג,יד</b>&nbsp;אָמוֹן בְּנוֹ יֹאשִׁיָּהוּ בְנוֹ׃&nbsp;
<b>ג,טו</b>&nbsp;וּבְנֵי יֹאשִׁיָּהוּ הַבְּכוֹר יוֹחָנָן הַשֵּׁנִי יְהוֹיָקִים

הַשְּׁלִשִׁי צִדְקִיָּהוּ הָרְבִיעִי שַׁלּוּם׃&nbsp; <b>ג,טז</b>&nbsp;וּבְנֵי

יְהוֹיָקִים יְכָנְיָה בְנוֹ צִדְקִיָּה בְנוֹ׃&nbsp; <b>ג,יז</b>&nbsp;וּבְנֵי

יְכָנְיָה אַסִּר שְׁאַלְתִּיאֵל בְּנוֹ׃&nbsp; <b>ג,יח</b>&nbsp;וּמַלְכִירָם

וּפְדָיָה וְשֶׁנְאַצַּר יְקַמְיָה הוֹשָׁמָע וּנְדַבְיָה׃&nbsp; <b>ג,יט</b>&nbsp;וּבְנֵי

פְדָיָה זְרֻבָּבֶל וְשִׁמְעִי וּבֶן־זְרֻבָּבֶל מְשֻׁלָּם וַחֲנַנְיָה וּשְׁלֹמִית

אֲחוֹתָם׃&nbsp; <b>ג,כ</b>&nbsp;וַחֲשֻׁבָה וָאֹהֶל וּבֶרֶכְיָה וַחֲסַדְיָה יוּשַׁב

חֶסֶד חָמֵשׁ׃&nbsp; <b>ג,כא</b>&nbsp;וּבֶן־חֲנַנְיָה פְּלַטְיָה וִישַׁעְיָה בְּנֵי

רְפָיָה בְּנֵי אַרְנָן בְּנֵי עֹבַדְיָה בְּנֵי שְׁכַנְיָה׃&nbsp; <b>ג,כב</b>&nbsp;וּבְנֵי

שְׁכַנְיָה שְׁמַעְיָה וּבְנֵי שְׁמַעְיָה חַטּוּשׁ וְיִגְאָל וּבָרִיחַ

וּנְעַרְיָה וְשָׁפָט שִׁשָּׁה׃&nbsp; <b>ג,כג</b>&nbsp;וּבֶן־נְעַרְיָה אֶלְיוֹעֵינַי

וְחִזְקִיָּה וְעַזְרִיקָם שְׁלֹשָׁה׃&nbsp;&nbsp;{ס}&nbsp; <b>ג,כד</b>&nbsp;וּבְנֵי

אֶלְיוֹעֵינַי הודיוהו (הוֹדַוְיָהוּ) וְאֶלְיָשִׁיב וּפְלָיָה וְעַקּוּב

וְיוֹחָנָן וּדְלָיָה וַעֲנָנִי שִׁבְעָה׃&nbsp;&nbsp;{ס}&nbsp; <b>ד,א</b>&nbsp;בְּנֵי

יְהוּדָה&nbsp; פֶּרֶץ חֶצְרוֹן וְכַרְמִי וְחוּר וְשׁוֹבָל׃&nbsp; <b>ד,ב</b>&nbsp;וּרְאָיָה

בֶן־שׁוֹבָל הֹלִיד אֶת־יַחַת וְיַחַת הֹלִיד אֶת־אֲחוּמַי וְאֶת־לָהַד אֵלֶּה

מִשְׁפְּחוֹת הַצָּרְעָתִי׃&nbsp;&nbsp;{ס}&nbsp; <b>ד,ג</b>&nbsp;וְאֵלֶּה אֲבִי עֵיטָם יִזְרְעֶאל

וְיִשְׁמָא וְיִדְבָּשׁ וְשֵׁם אֲחוֹתָם הַצְלֶלְפּוֹנִי׃&nbsp; <b>ד,ד</b>&nbsp;וּפְנוּאֵל

אֲבִי גְדֹר וְעֵזֶר אֲבִי חוּשָׁה אֵלֶּה בְנֵי־חוּר בְּכוֹר אֶפְרָתָה אֲבִי

בֵּית לָחֶם׃&nbsp; <b>ד,ה</b>&nbsp;וּלְאַשְׁחוּר אֲבִי תְקוֹעַ הָיוּ שְׁתֵּי נָשִׁים&nbsp;

חֶלְאָה וְנַעֲרָה׃&nbsp; <b>ד,ו</b>&nbsp;וַתֵּלֶד לוֹ נַעֲרָה אֶת־אֲחֻזָּם

וְאֶת־חֵפֶר וְאֶת־תֵּימְנִי וְאֶת־הָאֲחַשְׁתָּרִי אֵלֶּה בְּנֵי נַעֲרָה׃&nbsp; <b>ד,ז</b>

וּבְנֵי חֶלְאָה צֶרֶת יצחר (וְצֹחַר) וְאֶתְנָן׃&nbsp; <b>ד,ח</b>&nbsp;וְקוֹץ הוֹלִיד

אֶת־עָנוּב וְאֶת־הַצֹּבֵבָה וּמִשְׁפְּחֹת אֲחַרְחֵל בֶּן־הָרוּם׃&nbsp; <b>ד,ט</b>

וַיְהִי יַעְבֵּץ נִכְבָּד מֵאֶחָיו וְאִמּוֹ קָרְאָה שְׁמוֹ יַעְבֵּץ לֵאמֹר כִּי

יָלַדְתִּי בְּעֹצֶב׃&nbsp; <b>ד,י</b>&nbsp;וַיִּקְרָא יַעְבֵּץ לֵאלֹהֵי יִשְׂרָאֵל

לֵאמֹר אִם־בָּרֵךְ תְּבָרְכֵנִי וְהִרְבִּיתָ אֶת־גְּבוּלִי וְהָיְתָה יָדְךָ

עִמִּי וְעָשִׂיתָ מֵּרָעָה לְבִלְתִּי עָצְבִּי וַיָּבֵא אֱלֹהִים אֵת אֲשֶׁר־שָׁאָל׃&nbsp;

{ס}&nbsp; <b>ד,יא</b>&nbsp;וּכְלוּב אֲחִי־שׁוּחָה הוֹלִיד אֶת־מְחִיר&nbsp; הוּא

אֲבִי אֶשְׁתּוֹן׃&nbsp; <b>ד,יב</b>&nbsp;וְאֶשְׁתּוֹן הוֹלִיד אֶת־בֵּית רָפָא

וְאֶת־פָּסֵחַ וְאֶת־תְּחִנָּה אֲבִי עִיר נָחָשׁ אֵלֶּה אַנְשֵׁי רֵכָה׃&nbsp;

{ס}&nbsp; <b>ד,יג</b>&nbsp;וּבְנֵי קְנַז עָתְנִיאֵל וּשְׂרָיָה וּבְנֵי עָתְנִיאֵל

חֲתַת׃&nbsp; <b>ד,יד</b>&nbsp;וּמְעוֹנֹתַי הוֹלִיד אֶת־עָפְרָה וּשְׂרָיָה הוֹלִיד

אֶת־יוֹאָב אֲבִי גֵּיא חֲרָשִׁים כִּי חֲרָשִׁים הָיוּ׃&nbsp;&nbsp;{פ}</p>
<p><b>ד,טו</b>&nbsp;וּבְנֵי כָּלֵב בֶּן־יְפֻנֶּה עִירוּ אֵלָה וָנָעַם וּבְנֵי אֵלָה וּקְנַז׃&nbsp;
<b>ד,טז</b>&nbsp;וּבְנֵי יְהַלֶּלְאֵל זִיף וְזִיפָה תִּירְיָא וַאֲשַׂרְאֵל׃&nbsp; <b>ד,יז</b>&nbsp;וּבֶן־עֶזְרָה

יֶתֶר וּמֶרֶד וְעֵפֶר וְיָלוֹן וַתַּהַר אֶת־מִרְיָם וְאֶת־שַׁמַּי וְאֶת־יִשְׁבָּח

אֲבִי אֶשְׁתְּמֹעַ׃&nbsp; <b>ד,יח</b>&nbsp;וְאִשְׁתּוֹ הַיְהֻדִיָּה יָלְדָה

אֶת־יֶרֶד אֲבִי גְדוֹר וְאֶת־חֶבֶר אֲבִי שׂוֹכוֹ וְאֶת־יְקוּתִיאֵל אֲבִי

זָנוֹחַ וְאֵלֶּה בְּנֵי בִּתְיָה בַת־פַּרְעֹה אֲשֶׁר לָקַח מָרֶד׃&nbsp;&nbsp;{ס}&nbsp;
<b>ד,יט</b>&nbsp;וּבְנֵי אֵשֶׁת הוֹדִיָּה אֲחוֹת נַחַם אֲבִי קְעִילָה הַגַּרְמִי

וְאֶשְׁתְּמֹעַ הַמַּעֲכָתִי׃&nbsp; <b>ד,כ</b>&nbsp;וּבְנֵי שִׁימוֹן אַמְנוֹן

וְרִנָּה בֶּן־חָנָן ותולון (וְתִילוֹן) וּבְנֵי יִשְׁעִי זוֹחֵת וּבֶן־זוֹחֵת׃&nbsp;
<b>ד,כא</b>&nbsp;בְּנֵי שֵׁלָה בֶן־יְהוּדָה עֵר אֲבִי לֵכָה וְלַעְדָּה אֲבִי

מָרֵשָׁה וּמִשְׁפְּחוֹת בֵּית־עֲבֹדַת הַבֻּץ לְבֵית אַשְׁבֵּעַ׃&nbsp; <b>ד,כב</b>

וְיוֹקִים וְאַנְשֵׁי כֹזֵבָא וְיוֹאָשׁ וְשָׂרָף אֲשֶׁר־בָּעֲלוּ לְמוֹאָב

וְיָשֻׁבִי לָחֶם וְהַדְּבָרִים עַתִּיקִים׃&nbsp; <b>ד,כג</b>&nbsp;הֵמָּה

הַיּוֹצְרִים וְיֹשְׁבֵי נְטָעִים וּגְדֵרָה עִם־הַמֶּלֶךְ בִּמְלַאכְתּוֹ

יָשְׁבוּ שָׁם׃&nbsp;&nbsp;{ס}&nbsp; <b>ד,כד</b>&nbsp;בְּנֵי שִׁמְעוֹן&nbsp; נְמוּאֵל

וְיָמִין יָרִיב זֶרַח שָׁאוּל׃&nbsp; <b>ד,כה</b>&nbsp;שַׁלֻּם בְּנוֹ מִבְשָׂם בְּנוֹ

מִשְׁמָע בְּנוֹ׃&nbsp; <b>ד,כו</b>&nbsp;וּבְנֵי מִשְׁמָע חַמּוּאֵל בְּנוֹ זַכּוּר בְּנוֹ

שִׁמְעִי בְנוֹ׃&nbsp; <b>ד,כז</b>&nbsp;וּלְשִׁמְעִי בָּנִים שִׁשָּׁה עָשָׂר וּבָנוֹת

שֵׁשׁ וּלְאֶחָיו אֵין בָּנִים רַבִּים וְכֹל מִשְׁפַּחְתָּם לֹא הִרְבּוּ

עַד־בְּנֵי יְהוּדָה׃&nbsp;&nbsp;{ס}&nbsp; <b>ד,כח</b>&nbsp;וַיֵּשְׁבוּ בִּבְאֵר־שֶׁבַע

וּמוֹלָדָה וַחֲצַר שׁוּעָל׃&nbsp; <b>ד,כט</b>&nbsp;וּבְבִלְהָה וּבְעֶצֶם וּבְתוֹלָד׃&nbsp;
<b>ד,ל</b>&nbsp;וּבִבְתוּאֵל וּבְחָרְמָה וּבְצִיקְלָג׃&nbsp; <b>ד,לא</b>&nbsp;וּבְבֵית

מַרְכָּבוֹת וּבַחֲצַר סוּסִים וּבְבֵית בִּרְאִי וּבְשַׁעֲרָיִם אֵלֶּה עָרֵיהֶם

עַד־מְלֹךְ דָּוִיד׃&nbsp; <b>ד,לב</b>&nbsp;וְחַצְרֵיהֶם עֵיטָם וָעַיִן רִמּוֹן

וְתֹכֶן וְעָשָׁן עָרִים חָמֵשׁ׃&nbsp; <b>ד,לג</b>&nbsp;וְכָל־חַצְרֵיהֶם אֲשֶׁר סְבִיבוֹת

הֶעָרִים הָאֵלֶּה עַד־בָּעַל&nbsp;&nbsp;{ס}&nbsp; זֹאת מוֹשְׁבֹתָם וְהִתְיַחְשָׂם

לָהֶם׃&nbsp; <b>ד,לד</b>&nbsp;וּמְשׁוֹבָב וְיַמְלֵךְ וְיוֹשָׁה בֶּן־אֲמַצְיָה׃&nbsp;
<b>ד,לה</b>&nbsp;וְיוֹאֵל וְיֵהוּא בֶּן־יוֹשִׁבְיָה בֶּן־שְׂרָיָה בֶּן־עֲשִׂיאֵל׃&nbsp;
<b>ד,לו</b>&nbsp;וְאֶלְיוֹעֵינַי וְיַעֲקֹבָה וִישׁוֹחָיָה וַעֲשָׂיָה וַעֲדִיאֵל

וִישִׂימִאֵל וּבְנָיָה׃&nbsp; <b>ד,לז</b>&nbsp;וְזִיזָא בֶן־שִׁפְעִי בֶן־אַלּוֹן

בֶּן־יְדָיָה בֶן־שִׁמְרִי בֶּן־שְׁמַעְיָה׃&nbsp; <b>ד,לח</b>&nbsp;אֵלֶּה הַבָּאִים

בְּשֵׁמוֹת נְשִׂיאִים בְּמִשְׁפְּחוֹתָם וּבֵית אֲבוֹתֵיהֶם פָּרְצוּ לָרוֹב׃&nbsp;
<b>ד,לט</b>&nbsp;וַיֵּלְכוּ לִמְבוֹא גְדֹר עַד לְמִזְרַח הַגָּיְא לְבַקֵּשׁ מִרְעֶה

לְצֹאנָם׃&nbsp; <b>ד,מ</b>&nbsp;וַיִּמְצְאוּ מִרְעֶה שָׁמֵן וָטוֹב וְהָאָרֶץ רַחֲבַת

יָדַיִם וְשֹׁקֶטֶת וּשְׁלֵוָה&nbsp; כִּי מִן־חָם הַיֹּשְׁבִים שָׁם לְפָנִים׃&nbsp;
<b>ד,מא</b>&nbsp;וַיָּבֹאוּ אֵלֶּה הַכְּתוּבִים בְּשֵׁמוֹת בִּימֵי יְחִזְקִיָּהוּ מֶלֶךְ־יְהוּדָה

וַיַּכּוּ אֶת־אָהֳלֵיהֶם וְאֶת־המעינים (הַמְּעוּנִים) אֲשֶׁר נִמְצְאוּ־שָׁמָּה

וַיַּחֲרִימֻם עַד־הַיּוֹם הַזֶּה וַיֵּשְׁבוּ תַּחְתֵּיהֶם&nbsp; כִּי־מִרְעֶה

לְצֹאנָם שָׁם׃&nbsp; <b>ד,מב</b>&nbsp;וּמֵהֶם מִן־בְּנֵי שִׁמְעוֹן הָלְכוּ לְהַר

שֵׂעִיר אֲנָשִׁים חֲמֵשׁ מֵאוֹת וּפְלַטְיָה וּנְעַרְיָה וּרְפָיָה וְעֻזִּיאֵל

בְּנֵי יִשְׁעִי בְּרֹאשָׁם׃&nbsp; <b>ד,מג</b>&nbsp;וַיַּכּוּ אֶת־שְׁאֵרִית

הַפְּלֵטָה לַעֲמָלֵק וַיֵּשְׁבוּ שָׁם עַד הַיּוֹם הַזֶּה׃&nbsp;&nbsp;{פ}</p>
<p><b>ה,א</b>&nbsp;וּבְנֵי רְאוּבֵן בְּכוֹר־יִשְׂרָאֵל כִּי הוּא הַבְּכוֹר וּבְחַלְּלוֹ יְצוּעֵי אָבִיו נִתְּנָה

בְּכֹרָתוֹ לִבְנֵי יוֹסֵף בֶּן־יִשְׂרָאֵל וְלֹא לְהִתְיַחֵשׂ לַבְּכֹרָה׃&nbsp; <b>ה,ב</b>

כִּי יְהוּדָה גָּבַר בְּאֶחָיו וּלְנָגִיד מִמֶּנּוּ וְהַבְּכֹרָה לְיוֹסֵף׃&nbsp;

{ס}&nbsp; <b>ה,ג</b>&nbsp;בְּנֵי רְאוּבֵן בְּכוֹר יִשְׂרָאֵל&nbsp; חֲנוֹךְ וּפַלּוּא

חֶצְרוֹן וְכַרְמִי׃&nbsp; <b>ה,ד</b>&nbsp;בְּנֵי יוֹאֵל שְׁמַעְיָה בְנוֹ גּוֹג

בְּנוֹ שִׁמְעִי בְנוֹ׃&nbsp; <b>ה,ה</b>&nbsp;מִיכָה בְנוֹ רְאָיָה בְנוֹ בַּעַל

בְּנוֹ׃&nbsp; <b>ה,ו</b>&nbsp;בְּאֵרָה בְנוֹ אֲשֶׁר הֶגְלָה תִּלְּגַת פִּלְנְאֶסֶר

מֶלֶךְ אַשֻּׁר הוּא נָשִׂיא לָראוּבֵנִי׃&nbsp; <b>ה,ז</b>&nbsp;וְאֶחָיו

לְמִשְׁפְּחֹתָיו בְּהִתְיַחֵשׂ לְתֹלְדוֹתָם הָרֹאשׁ יְעִיאֵל וּזְכַרְיָהוּ׃&nbsp;
<b>ה,ח</b>&nbsp;וּבֶלַע בֶּן־עָזָז בֶּן־שֶׁמַע בֶּן־יוֹאֵל הוּא יוֹשֵׁב בַּעֲרֹעֵר

וְעַד־נְבוֹ וּבַעַל מְעוֹן׃&nbsp; <b>ה,ט</b>&nbsp;וְלַמִּזְרָח יָשַׁב עַד־לְבוֹא

מִדְבָּרָה לְמִן־הַנָּהָר פְּרָת&nbsp; כִּי מִקְנֵיהֶם רָבוּ בְּאֶרֶץ גִּלְעָד׃&nbsp;
<b>ה,י</b>&nbsp;וּבִימֵי שָׁאוּל עָשׂוּ מִלְחָמָה עִם־הַהַגְרִאִים וַיִּפְּלוּ

בְּיָדָם וַיֵּשְׁבוּ בְּאָהֳלֵיהֶם עַל־כָּל־פְּנֵי מִזְרָח לַגִּלְעָד׃&nbsp;

{ס}&nbsp; <b>ה,יא</b>&nbsp;וּבְנֵי־גָד לְנֶגְדָּם יָשְׁבוּ בְּאֶרֶץ הַבָּשָׁן

עַד־סַלְכָה׃&nbsp; <b>ה,יב</b>&nbsp;יוֹאֵל הָרֹאשׁ וְשָׁפָם הַמִּשְׁנֶה וְיַעְנַי

וְשָׁפָט בַּבָּשָׁן׃&nbsp; <b>ה,יג</b>&nbsp;וַאֲחֵיהֶם לְבֵית אֲבוֹתֵיהֶם מִיכָאֵל

וּמְשֻׁלָּם וְשֶׁבַע וְיוֹרַי וְיַעְכָּן וְזִיעַ וָעֵבֶר שִׁבְעָה׃&nbsp;&nbsp;{ס}&nbsp;
<b>ה,יד</b>&nbsp;אֵלֶּה בְּנֵי אֲבִיחַיִל בֶּן־חוּרִי בֶּן־יָרוֹחַ בֶּן־גִּלְעָד

בֶּן־מִיכָאֵל בֶּן־יְשִׁישַׁי בֶּן־יַחְדּוֹ בֶּן־בּוּז׃&nbsp; <b>ה,טו</b>&nbsp;אֲחִי

בֶּן־עַבְדִּיאֵל בֶּן־גּוּנִי רֹאשׁ לְבֵית אֲבוֹתָם׃&nbsp; <b>ה,טז</b>&nbsp;וַיֵּשְׁבוּ

בַּגִּלְעָד בַּבָּשָׁן וּבִבְנֹתֶיהָ וּבְכָל־מִגְרְשֵׁי שָׁרוֹן עַל־תּוֹצְאוֹתָם׃&nbsp;
<b>ה,יז</b>&nbsp;כֻּלָּם הִתְיַחְשׂוּ בִּימֵי יוֹתָם מֶלֶךְ־יְהוּדָה וּבִימֵי

יָרָבְעָם מֶלֶךְ־יִשְׂרָאֵל׃&nbsp;&nbsp;{פ}</p>
<p><b>ה,יח</b>&nbsp;בְּנֵי־רְאוּבֵן וְגָדִי וַחֲצִי שֵׁבֶט־מְנַשֶּׁה מִן־בְּנֵי־חַיִל אֲנָשִׁים נֹשְׂאֵי מָגֵן

וְחֶרֶב וְדֹרְכֵי קֶשֶׁת וּלְמוּדֵי מִלְחָמָה אַרְבָּעִים וְאַרְבָּעָה אֶלֶף

וּשְׁבַע־מֵאוֹת וְשִׁשִּׁים יֹצְאֵי צָבָא׃&nbsp; <b>ה,יט</b>&nbsp;וַיַּעֲשׂוּ

מִלְחָמָה עִם־הַהַגְרִיאִים וִיטוּר וְנָפִישׁ וְנוֹדָב׃&nbsp; <b>ה,כ</b>&nbsp;וַיֵּעָזְרוּ

עֲלֵיהֶם וַיִּנָּתְנוּ בְיָדָם הַהַגְרִיאִים וְכֹל שֶׁעִמָּהֶם&nbsp; כִּי

לֵאלֹהִים זָעֲקוּ בַּמִּלְחָמָה וְנַעְתּוֹר לָהֶם כִּי־בָטְחוּ בוֹ׃&nbsp; <b>ה,כא</b>

וַיִּשְׁבּוּ מִקְנֵיהֶם גְּמַלֵּיהֶם חֲמִשִּׁים אֶלֶף וְצֹאן מָאתַיִם

וַחֲמִשִּׁים אֶלֶף וַחֲמוֹרִים אַלְפָּיִם וְנֶפֶשׁ אָדָם מֵאָה אָלֶף׃&nbsp; <b>ה,כב</b>

כִּי־חֲלָלִים רַבִּים נָפָלוּ כִּי מֵהָאֱלֹהִים הַמִּלְחָמָה וַיֵּשְׁבוּ

תַחְתֵּיהֶם עַד־הַגֹּלָה׃&nbsp;&nbsp;{פ}</p>
<p><b>ה,כג</b>&nbsp;וּבְנֵי חֲצִי שֵׁבֶט מְנַשֶּׁה יָשְׁבוּ בָּאָרֶץ מִבָּשָׁן עַד־בַּעַל חֶרְמוֹן וּשְׂנִיר

וְהַר־חֶרְמוֹן הֵמָּה רָבוּ׃&nbsp; <b>ה,כד</b>&nbsp;וְאֵלֶּה רָאשֵׁי בֵית־אֲבוֹתָם&nbsp;

וְעֵפֶר וְיִשְׁעִי וֶאֱלִיאֵל וְעַזְרִיאֵל וְיִרְמְיָה וְהוֹדַוְיָה

וְיַחְדִּיאֵל אֲנָשִׁים גִּבּוֹרֵי חַיִל אַנְשֵׁי שֵׁמוֹת רָאשִׁים לְבֵית

אֲבוֹתָם׃&nbsp; <b>ה,כה</b>&nbsp;וַיִּמְעֲלוּ בֵּאלֹהֵי אֲבֹתֵיהֶם וַיִּזְנוּ

אַחֲרֵי אֱלֹהֵי עַמֵּי־הָאָרֶץ אֲשֶׁר־הִשְׁמִיד אֱלֹהִים מִפְּנֵיהֶם׃&nbsp; <b>ה,כו</b>

וַיָּעַר אֱלֹהֵי יִשְׂרָאֵל אֶת־רוּחַ פּוּל מֶלֶךְ־אַשּׁוּר וְאֶת־רוּחַ

תִּלְּגַת פִּלְנֶסֶר מֶלֶךְ אַשּׁוּר וַיַּגְלֵם לָראוּבֵנִי וְלַגָּדִי

וְלַחֲצִי שֵׁבֶט מְנַשֶּׁה וַיְבִיאֵם לַחְלַח וְחָבוֹר וְהָרָא וּנְהַר גּוֹזָן

עַד הַיּוֹם הַזֶּה׃&nbsp;&nbsp;{פ}</p>
<p><b>ה,כז</b>&nbsp;בְּנֵי לֵוִי&nbsp; גֵּרְשׁוֹן קְהָת וּמְרָרִי׃&nbsp; <b>ה,כח</b>&nbsp;וּבְנֵי קְהָת עַמְרָם יִצְהָר

וְחֶבְרוֹן וְעֻזִּיאֵל׃&nbsp;&nbsp;{ס}&nbsp; <b>ה,כט</b>&nbsp;וּבְנֵי עַמְרָם אַהֲרֹן

וּמֹשֶׁה וּמִרְיָם&nbsp;&nbsp;{ס}&nbsp; וּבְנֵי אַהֲרֹן נָדָב וַאֲבִיהוּא אֶלְעָזָר

וְאִיתָמָר׃&nbsp; <b>ה,ל</b>&nbsp;אֶלְעָזָר הוֹלִיד אֶת־פִּינְחָס פִּינְחָס הֹלִיד

אֶת־אֲבִישׁוּעַ׃&nbsp; <b>ה,לא</b>&nbsp;וַאֲבִישׁוּעַ הוֹלִיד אֶת־בֻּקִּי וּבֻקִּי

הוֹלִיד אֶת־עֻזִּי׃&nbsp; <b>ה,לב</b>&nbsp;וְעֻזִּי הוֹלִיד אֶת־זְרַחְיָה וּזְרַחְיָה

הוֹלִיד אֶת־מְרָיוֹת׃&nbsp; <b>ה,לג</b>&nbsp;מְרָיוֹת הוֹלִיד אֶת־אֲמַרְיָה

וַאֲמַרְיָה הוֹלִיד אֶת־אֲחִיטוּב׃&nbsp; <b>ה,לד</b>&nbsp;וַאֲחִיטוּב הוֹלִיד

אֶת־צָדוֹק וְצָדוֹק הוֹלִיד אֶת־אֲחִימָעַץ׃&nbsp; <b>ה,לה</b>&nbsp;וַאֲחִימַעַץ

הוֹלִיד אֶת־עֲזַרְיָה וַעֲזַרְיָה הוֹלִיד אֶת־יוֹחָנָן׃&nbsp; <b>ה,לו</b>&nbsp;וְיוֹחָנָן

הוֹלִיד אֶת־עֲזַרְיָה הוּא אֲשֶׁר כִּהֵן בַּבַּיִת אֲשֶׁר־בָּנָה שְׁלֹמֹה

בִּירוּשָׁלִָם׃&nbsp; <b>ה,לז</b>&nbsp;וַיּוֹלֶד עֲזַרְיָה אֶת־אֲמַרְיָה וַאֲמַרְיָה

הוֹלִיד אֶת־אֲחִיטוּב׃&nbsp; <b>ה,לח</b>&nbsp;וַאֲחִיטוּב הוֹלִיד אֶת־צָדוֹק

וְצָדוֹק הוֹלִיד אֶת־שַׁלּוּם׃&nbsp; <b>ה,לט</b>&nbsp;וְשַׁלּוּם הוֹלִיד

אֶת־חִלְקִיָּה וְחִלְקִיָּה הוֹלִיד אֶת־עֲזַרְיָה׃&nbsp; <b>ה,מ</b>&nbsp;וַעֲזַרְיָה

הוֹלִיד אֶת־שְׂרָיָה וּשְׂרָיָה הוֹלִיד אֶת־יְהוֹצָדָק׃&nbsp; <b>ה,מא</b>&nbsp;וִיהוֹצָדָק

הָלַךְ בְּהַגְלוֹת יְהוָה אֶת־יְהוּדָה וִירוּשָׁלִָם&nbsp; בְּיַד נְבֻכַדְנֶאצַּר׃&nbsp;&nbsp;{פ}</p>
<p><b>ו,א</b>&nbsp;בְּנֵי לֵוִי&nbsp; גֵּרְשֹׁם קְהָת וּמְרָרִי׃&nbsp; <b>ו,ב</b>&nbsp;וְאֵלֶּה שְׁמוֹת בְּנֵי־גֵרְשׁוֹם

לִבְנִי וְשִׁמְעִי׃&nbsp; <b>ו,ג</b>&nbsp;וּבְנֵי קְהָת עַמְרָם וְיִצְהָר וְחֶבְרוֹן

וְעֻזִּיאֵל׃&nbsp;&nbsp;{ס}&nbsp; <b>ו,ד</b>&nbsp;בְּנֵי מְרָרִי מַחְלִי וּמֻשִׁי

וְאֵלֶּה מִשְׁפְּחוֹת הַלֵּוִי לַאֲבֹתֵיהֶם׃&nbsp; <b>ו,ה</b>&nbsp;לְגֵרְשׁוֹם

לִבְנִי בְנוֹ יַחַת בְּנוֹ זִמָּה בְנוֹ׃&nbsp; <b>ו,ו</b>&nbsp;יוֹאָח בְּנוֹ עִדּוֹ

בְנוֹ זֶרַח בְּנוֹ יְאָתְרַי בְּנוֹ׃&nbsp; <b>ו,ז</b>&nbsp;בְּנֵי קְהָת עַמִּינָדָב

בְּנוֹ קֹרַח בְּנוֹ אַסִּיר בְּנוֹ׃&nbsp; <b>ו,ח</b>&nbsp;אֶלְקָנָה בְנוֹ

וְאֶבְיָסָף בְּנוֹ וְאַסִּיר בְּנוֹ׃&nbsp; <b>ו,ט</b>&nbsp;תַּחַת בְּנוֹ אוּרִיאֵל

בְּנוֹ עֻזִּיָּה בְנוֹ וְשָׁאוּל בְּנוֹ׃&nbsp; <b>ו,י</b>&nbsp;וּבְנֵי אֶלְקָנָה

עֲמָשַׂי וַאֲחִימוֹת׃&nbsp; <b>ו,יא</b>&nbsp;אֶלְקָנָה בנו (בְּנֵי) אֶלְקָנָה צוֹפַי

בְּנוֹ וְנַחַת בְּנוֹ׃&nbsp; <b>ו,יב</b>&nbsp;אֱלִיאָב בְּנוֹ יְרֹחָם בְּנוֹ

אֶלְקָנָה בְנוֹ׃&nbsp; <b>ו,יג</b>&nbsp;וּבְנֵי שְׁמוּאֵל הַבְּכֹר וַשְׁנִי

וַאֲבִיָּה׃&nbsp;&nbsp;{ס}&nbsp; <b>ו,יד</b>&nbsp;בְּנֵי מְרָרִי מַחְלִי לִבְנִי בְנוֹ

שִׁמְעִי בְנוֹ עֻזָּה בְנוֹ׃&nbsp; <b>ו,טו</b>&nbsp;שִׁמְעָא בְנוֹ חַגִּיָּה בְנוֹ

עֲשָׂיָה בְנוֹ׃&nbsp;&nbsp;{פ}</p>
<p><b>ו,טז</b>&nbsp;וְאֵלֶּה אֲשֶׁר הֶעֱמִיד דָּוִיד עַל־יְדֵי־שִׁיר בֵּית יְהוָה&nbsp; מִמְּנוֹחַ הָאָרוֹן׃&nbsp;
<b>ו,יז</b>&nbsp;וַיִּהְיוּ מְשָׁרְתִים לִפְנֵי מִשְׁכַּן אֹהֶל־מוֹעֵד בַּשִּׁיר

עַד־בְּנוֹת שְׁלֹמֹה אֶת־בֵּית יְהוָה בִּירוּשָׁלִָם וַיַּעַמְדוּ כְמִשְׁפָּטָם

עַל־עֲבוֹדָתָם׃&nbsp; <b>ו,יח</b>&nbsp;וְאֵלֶּה הָעֹמְדִים וּבְנֵיהֶם&nbsp; מִבְּנֵי

הַקְּהָתִי הֵימָן הַמְשׁוֹרֵר בֶּן־יוֹאֵל בֶּן־שְׁמוּאֵל׃&nbsp; <b>ו,יט</b>&nbsp;בֶּן־אֶלְקָנָה

בֶּן־יְרֹחָם בֶּן־אֱלִיאֵל בֶּן־תּוֹחַ׃&nbsp; <b>ו,כ</b>&nbsp;בֶּן־ציף (צוּף) בֶּן־אֶלְקָנָה

בֶּן־מַחַת בֶּן־עֲמָשָׂי׃&nbsp; <b>ו,כא</b>&nbsp;בֶּן־אֶלְקָנָה בֶּן־יוֹאֵל

בֶּן־עֲזַרְיָה בֶּן־צְפַנְיָה׃&nbsp; <b>ו,כב</b>&nbsp;בֶּן־תַּחַת בֶּן־אַסִּיר

בֶּן־אֶבְיָסָף בֶּן־קֹרַח׃&nbsp; <b>ו,כג</b>&nbsp;בֶּן־יִצְהָר בֶּן־קְהָת בֶּן־לֵוִי

בֶּן־יִשְׂרָאֵל׃&nbsp;&nbsp;{ס}&nbsp; <b>ו,כד</b>&nbsp;וְאָחִיו אָסָף הָעֹמֵד

עַל־יְמִינוֹ אָסָף בֶּן־בֶּרֶכְיָהוּ בֶּן־שִׁמְעָא׃&nbsp; <b>ו,כה</b>&nbsp;בֶּן־מִיכָאֵל

בֶּן־בַּעֲשֵׂיָה בֶּן־מַלְכִּיָּה׃&nbsp; <b>ו,כו</b>&nbsp;בֶּן־אֶתְנִי בֶן־זֶרַח בֶּן־עֲדָיָה׃&nbsp;
<b>ו,כז</b>&nbsp;בֶּן־אֵיתָן בֶּן־זִמָּה בֶּן־שִׁמְעִי׃&nbsp; <b>ו,כח</b>&nbsp;בֶּן־יַחַת

בֶּן־גֵּרְשֹׁם בֶּן־לֵוִי׃&nbsp;&nbsp;{ס}&nbsp; <b>ו,כט</b>&nbsp;וּבְנֵי מְרָרִי אֲחֵיהֶם

עַל־הַשְּׂמֹאול אֵיתָן בֶּן־קִישִׁי בֶּן־עַבְדִּי בֶּן־מַלּוּךְ׃&nbsp; <b>ו,ל</b>

בֶּן־חֲשַׁבְיָה בֶן־אֲמַצְיָה בֶּן־חִלְקִיָּה׃&nbsp; <b>ו,לא</b>&nbsp;בֶּן־אַמְצִי

בֶן־בָּנִי בֶּן־שָׁמֶר׃&nbsp; <b>ו,לב</b>&nbsp;בֶּן־מַחְלִי בֶּן־מוּשִׁי

בֶּן־מְרָרִי בֶּן־לֵוִי׃&nbsp;&nbsp;{ס}&nbsp; <b>ו,לג</b>&nbsp;וַאֲחֵיהֶם הַלְוִיִּם&nbsp;

נְתוּנִים לְכָל־עֲבוֹדַת מִשְׁכַּן בֵּית הָאֱלֹהִים׃&nbsp; <b>ו,לד</b>&nbsp;וְאַהֲרֹן

וּבָנָיו מַקְטִירִים עַל־מִזְבַּח הָעוֹלָה וְעַל־מִזְבַּח הַקְּטֹרֶת לְכֹל

מְלֶאכֶת קֹדֶשׁ הַקֳּדָשִׁים וּלְכַפֵּר עַל־יִשְׂרָאֵל כְּכֹל אֲשֶׁר צִוָּה

מֹשֶׁה עֶבֶד הָאֱלֹהִים׃&nbsp;&nbsp;{פ}</p>
<p><b>ו,לה</b>&nbsp;וְאֵלֶּה בְּנֵי אַהֲרֹן אֶלְעָזָר בְּנוֹ פִּינְחָס בְּנוֹ אֲבִישׁוּעַ בְּנוֹ׃&nbsp;
<b>ו,לו</b>&nbsp;בֻּקִּי בְנוֹ עֻזִּי בְנוֹ זְרַחְיָה בְנוֹ׃&nbsp; <b>ו,לז</b>&nbsp;מְרָיוֹת בְּנוֹ

אֲמַרְיָה בְנוֹ אֲחִיטוּב בְּנוֹ׃&nbsp; <b>ו,לח</b>&nbsp;צָדוֹק בְּנוֹ אֲחִימַעַץ

בְּנוֹ׃&nbsp;&nbsp;{ס}&nbsp; <b>ו,לט</b>&nbsp;וְאֵלֶּה מוֹשְׁבוֹתָם לְטִירוֹתָם

בִּגְבוּלָם לִבְנֵי אַהֲרֹן לְמִשְׁפַּחַת הַקְּהָתִי כִּי לָהֶם הָיָה

הַגּוֹרָל׃&nbsp; <b>ו,מ</b>&nbsp;וַיִּתְּנוּ לָהֶם אֶת־חֶבְרוֹן בְּאֶרֶץ יְהוּדָה

וְאֶת־מִגְרָשֶׁיהָ סְבִיבֹתֶיהָ׃&nbsp; <b>ו,מא</b>&nbsp;וְאֶת־שְׂדֵה הָעִיר

וְאֶת־חֲצֵרֶיהָ נָתְנוּ לְכָלֵב בֶּן־יְפֻנֶּה׃&nbsp;&nbsp;{ס}&nbsp; <b>ו,מב</b>&nbsp;וְלִבְנֵי

אַהֲרֹן נָתְנוּ אֶת־עָרֵי הַמִּקְלָט אֶת־חֶבְרוֹן וְאֶת־לִבְנָה

וְאֶת־מִגְרָשֶׁיהָ וְאֶת־יַתִּר וְאֶת־אֶשְׁתְּמֹעַ וְאֶת־מִגְרָשֶׁיהָ׃&nbsp; <b>ו,מג</b>

וְאֶת־חִילֵז וְאֶת־מִגְרָשֶׁיהָ אֶת־דְּבִיר וְאֶת־מִגְרָשֶׁיהָ׃&nbsp; <b>ו,מד</b>

וְאֶת־עָשָׁן וְאֶת־מִגְרָשֶׁיהָ וְאֶת־בֵּית שֶׁמֶשׁ וְאֶת־מִגְרָשֶׁיהָ׃&nbsp;

{ס}&nbsp; <b>ו,מה</b>&nbsp;וּמִמַּטֵּה בִנְיָמִן אֶת־גֶּבַע וְאֶת־מִגְרָשֶׁיהָ

וְאֶת־עָלֶמֶת וְאֶת־מִגְרָשֶׁיהָ וְאֶת־עֲנָתוֹת וְאֶת־מִגְרָשֶׁיהָ

כָּל־עָרֵיהֶם שְׁלֹשׁ־עֶשְׂרֵה עִיר בְּמִשְׁפְּחוֹתֵיהֶם׃&nbsp;&nbsp;{ס}&nbsp; <b>ו,מו</b>

וְלִבְנֵי קְהָת הַנּוֹתָרִים מִמִּשְׁפַּחַת הַמַּטֶּה מִמַּחֲצִית מַטֵּה חֲצִי מְנַשֶּׁה

בַּגּוֹרָל עָרִים עָשֶׂר׃&nbsp;&nbsp;{פ}</p>
<p><b>ו,מז</b>&nbsp;וְלִבְנֵי גֵרְשׁוֹם לְמִשְׁפְּחוֹתָם מִמַּטֵּה יִשָּׂשכָר וּמִמַּטֵּה אָשֵׁר וּמִמַּטֵּה

נַפְתָּלִי וּמִמַּטֵּה מְנַשֶּׁה בַּבָּשָׁן עָרִים שְׁלֹשׁ עֶשְׂרֵה׃&nbsp;&nbsp;{ס}&nbsp;
<b>ו,מח</b>&nbsp;לִבְנֵי מְרָרִי לְמִשְׁפְּחוֹתָם מִמַּטֵּה רְאוּבֵן וּמִמַּטֵּה־גָד

וּמִמַּטֵּה זְבֻלוּן בַּגּוֹרָל עָרִים שְׁתֵּים עֶשְׂרֵה׃&nbsp;&nbsp;{ס}&nbsp; <b>ו,מט</b>

וַיִּתְּנוּ בְנֵי־יִשְׂרָאֵל לַלְוִיִּם אֶת־הֶעָרִים וְאֶת־מִגְרְשֵׁיהֶם׃&nbsp;
<b>ו,נ</b>&nbsp;וַיִּתְּנוּ בַגּוֹרָל מִמַּטֵּה בְנֵי־יְהוּדָה וּמִמַּטֵּה

בְנֵי־שִׁמְעוֹן וּמִמַּטֵּה בְּנֵי בִנְיָמִן אֵת הֶעָרִים הָאֵלֶּה

אֲשֶׁר־יִקְרְאוּ אֶתְהֶם בְּשֵׁמוֹת׃&nbsp;&nbsp;{ס}&nbsp; <b>ו,נא</b>&nbsp;וּמִמִּשְׁפְּחוֹת

בְּנֵי קְהָת וַיְהִי עָרֵי גְבוּלָם מִמַּטֵּה אֶפְרָיִם׃&nbsp; <b>ו,נב</b>&nbsp;וַיִּתְּנוּ

לָהֶם אֶת־עָרֵי הַמִּקְלָט אֶת־שְׁכֶם וְאֶת־מִגְרָשֶׁיהָ בְּהַר אֶפְרָיִם

וְאֶת־גֶּזֶר וְאֶת־מִגְרָשֶׁיהָ׃&nbsp; <b>ו,נג</b>&nbsp;וְאֶת־יָקְמְעָם

וְאֶת־מִגְרָשֶׁיהָ וְאֶת־בֵּית חוֹרוֹן וְאֶת־מִגְרָשֶׁיהָ׃&nbsp; <b>ו,נד</b>&nbsp;וְאֶת־אַיָּלוֹן

וְאֶת־מִגְרָשֶׁיהָ וְאֶת־גַּת־רִמּוֹן וְאֶת־מִגְרָשֶׁיהָ׃&nbsp; <b>ו,נה</b>&nbsp;וּמִמַּחֲצִית

מַטֵּה מְנַשֶּׁה אֶת־עָנֵר וְאֶת־מִגְרָשֶׁיהָ וְאֶת־בִּלְעָם וְאֶת־מִגְרָשֶׁיהָ

לְמִשְׁפַּחַת לִבְנֵי־קְהָת הַנּוֹתָרִים׃&nbsp;&nbsp;{פ}</p>
<p><b>ו,נו</b>&nbsp;לִבְנֵי גֵּרְשׁוֹם מִמִּשְׁפַּחַת חֲצִי מַטֵּה מְנַשֶּׁה אֶת־גּוֹלָן בַּבָּשָׁן וְאֶת־מִגְרָשֶׁיהָ

וְאֶת־עַשְׁתָּרוֹת וְאֶת־מִגְרָשֶׁיהָ׃&nbsp; <b>ו,נז</b>&nbsp;וּמִמַּטֵּה יִשָּׂשכָר

אֶת־קֶדֶשׁ וְאֶת־מִגְרָשֶׁיהָ אֶת־דָּבְרַת וְאֶת־מִגְרָשֶׁיהָ׃&nbsp; <b>ו,נח</b>

וְאֶת־רָאמוֹת וְאֶת־מִגְרָשֶׁיהָ וְאֶת־עָנֵם וְאֶת־מִגְרָשֶׁיהָ׃&nbsp;&nbsp;{ס}&nbsp;
<b>ו,נט</b>&nbsp;וּמִמַּטֵּה אָשֵׁר אֶת־מָשָׁל וְאֶת־מִגְרָשֶׁיהָ וְאֶת־עַבְדּוֹן

וְאֶת־מִגְרָשֶׁיהָ׃&nbsp; <b>ו,ס</b>&nbsp;וְאֶת־חוּקֹק וְאֶת־מִגְרָשֶׁיהָ

וְאֶת־רְחֹב וְאֶת־מִגְרָשֶׁיהָ׃&nbsp;&nbsp;{ס}&nbsp; <b>ו,סא</b>&nbsp;וּמִמַּטֵּה

נַפְתָּלִי אֶת־קֶדֶשׁ בַּגָּלִיל וְאֶת־מִגְרָשֶׁיהָ וְאֶת־חַמּוֹן

וְאֶת־מִגְרָשֶׁיהָ וְאֶת־קִרְיָתַיִם וְאֶת־מִגְרָשֶׁיהָ׃&nbsp;&nbsp;{ס}&nbsp; <b>ו,סב</b>

לִבְנֵי מְרָרִי הַנּוֹתָרִים מִמַּטֵּה זְבֻלוּן אֶת־רִמּוֹנוֹ

וְאֶת־מִגְרָשֶׁיהָ אֶת־תָּבוֹר וְאֶת־מִגְרָשֶׁיהָ׃&nbsp; <b>ו,סג</b>&nbsp;וּמֵעֵבֶר

לְיַרְדֵּן יְרֵחוֹ לְמִזְרַח הַיַּרְדֵּן מִמַּטֵּה רְאוּבֵן אֶת־בֶּצֶר

בַּמִּדְבָּר וְאֶת־מִגְרָשֶׁיהָ וְאֶת־יַהְצָה וְאֶת־מִגְרָשֶׁיהָ׃&nbsp; <b>ו,סד</b>

וְאֶת־קְדֵמוֹת וְאֶת־מִגְרָשֶׁיהָ וְאֶת־מֵיפַעַת וְאֶת־מִגְרָשֶׁיהָ׃&nbsp; <b>ו,סה</b>

וּמִמַּטֵּה־גָד אֶת־רָאמוֹת בַּגִּלְעָד וְאֶת־מִגְרָשֶׁיהָ וְאֶת־מַחֲנַיִם וְאֶת־מִגְרָשֶׁיהָ׃&nbsp;
<b>ו,סו</b>&nbsp;וְאֶת־חֶשְׁבּוֹן וְאֶת־מִגְרָשֶׁיהָ וְאֶת־יַעְזֵיר

וְאֶת־מִגְרָשֶׁיהָ׃&nbsp;&nbsp;{ס}&nbsp; <b>ז,א</b>&nbsp;וְלִבְנֵי יִשָּׂשכָר תּוֹלָע

וּפוּאָה ישיב (יָשׁוּב) וְשִׁמְרוֹן אַרְבָּעָה׃&nbsp;&nbsp;{ס}&nbsp; <b>ז,ב</b>&nbsp;וּבְנֵי

תוֹלָע עֻזִּי וּרְפָיָה וִירִיאֵל וְיַחְמַי וְיִבְשָׂם וּשְׁמוּאֵל רָאשִׁים

לְבֵית־אֲבוֹתָם לְתוֹלָע גִּבּוֹרֵי חַיִל לְתֹלְדוֹתָם מִסְפָּרָם בִּימֵי

דָוִיד עֶשְׂרִים־וּשְׁנַיִם אֶלֶף וְשֵׁשׁ מֵאוֹת׃&nbsp;&nbsp;{ס}&nbsp; <b>ז,ג</b>&nbsp;וּבְנֵי

עֻזִּי יִזְרַחְיָה וּבְנֵי יִזְרַחְיָה מִיכָאֵל וְעֹבַדְיָה וְיוֹאֵל יִשִּׁיָּה

חֲמִשָּׁה רָאשִׁים כֻּלָּם׃&nbsp; <b>ז,ד</b>&nbsp;וַעֲלֵיהֶם לְתֹלְדוֹתָם לְבֵית

אֲבוֹתָם גְּדוּדֵי צְבָא מִלְחָמָה שְׁלֹשִׁים וְשִׁשָּׁה אָלֶף&nbsp; כִּי־הִרְבּוּ

נָשִׁים וּבָנִים׃&nbsp; <b>ז,ה</b>&nbsp;וַאֲחֵיהֶם לְכֹל מִשְׁפְּחוֹת יִשָּׂשכָר גִּבּוֹרֵי

חֲיָלִים שְׁמוֹנִים וְשִׁבְעָה אֶלֶף הִתְיַחְשָׂם לַכֹּל׃&nbsp;&nbsp;{ס}&nbsp; <b>ז,ו</b>

בִּנְיָמִן בֶּלַע וָבֶכֶר וִידִיעֲאֵל שְׁלֹשָׁה׃&nbsp; <b>ז,ז</b>&nbsp;וּבְנֵי בֶלַע

אֶצְבּוֹן וְעֻזִּי וְעֻזִּיאֵל וִירִימוֹת וְעִירִי חֲמִשָּׁה רָאשֵׁי בֵּית

אָבוֹת גִּבּוֹרֵי חֲיָלִים וְהִתְיַחְשָׂם עֶשְׂרִים וּשְׁנַיִם אֶלֶף

וּשְׁלֹשִׁים וְאַרְבָּעָה׃&nbsp; <b>ז,ח</b>&nbsp;וּבְנֵי בֶכֶר זְמִירָה וְיוֹעָשׁ וֶאֱלִיעֶזֶר

וְאֶלְיוֹעֵינַי וְעָמְרִי וִירֵמוֹת וַאֲבִיָּה וַעֲנָתוֹת וְעָלָמֶת כָּל־אֵלֶּה

בְּנֵי־בָכֶר׃&nbsp; <b>ז,ט</b>&nbsp;וְהִתְיַחְשָׂם לְתֹלְדוֹתָם רָאשֵׁי בֵּית

אֲבוֹתָם גִּבּוֹרֵי חָיִל עֶשְׂרִים אֶלֶף וּמָאתָיִם׃&nbsp; <b>ז,י</b>&nbsp;וּבְנֵי

יְדִיעֲאֵל בִּלְהָן וּבְנֵי בִלְהָן יעיש (יְעוּשׁ) וּבִנְיָמִן וְאֵהוּד

וּכְנַעֲנָה וְזֵיתָן וְתַרְשִׁישׁ וַאֲחִישָׁחַר׃&nbsp; <b>ז,יא</b>&nbsp;כָּל־אֵלֶּה

בְּנֵי יְדִיעֲאֵל לְרָאשֵׁי הָאָבוֹת גִּבּוֹרֵי חֲיָלִים שִׁבְעָה־עָשָׂר אֶלֶף

וּמָאתַיִם יֹצְאֵי צָבָא לַמִּלְחָמָה׃&nbsp; <b>ז,יב</b>&nbsp;וְשֻׁפִּם וְחֻפִּם

בְּנֵי עִיר חֻשִׁם בְּנֵי אַחֵר׃&nbsp; <b>ז,יג</b>&nbsp;בְּנֵי נַפְתָּלִי יַחֲצִיאֵל

וְגוּנִי וְיֵצֶר וְשַׁלּוּם בְּנֵי בִלְהָה׃&nbsp;&nbsp;{פ}</p>
<p><b>ז,יד</b>&nbsp;בְּנֵי מְנַשֶּׁה אַשְׂרִיאֵל אֲשֶׁר יָלָדָה פִּילַגְשׁוֹ הָאֲרַמִּיָּה יָלְדָה אֶת־מָכִיר אֲבִי

גִלְעָד׃&nbsp; <b>ז,טו</b>&nbsp;וּמָכִיר לָקַח אִשָּׁה לְחֻפִּים וּלְשֻׁפִּים וְשֵׁם

אֲחֹתוֹ מַעֲכָה וְשֵׁם הַשֵּׁנִי צְלָפְחָד וַתִּהְיֶנָה לִצְלָפְחָד בָּנוֹת׃&nbsp;
<b>ז,טז</b>&nbsp;וַתֵּלֶד מַעֲכָה אֵשֶׁת־מָכִיר בֵּן וַתִּקְרָא שְׁמוֹ פֶּרֶשׁ

וְשֵׁם אָחִיו שָׁרֶשׁ וּבָנָיו אוּלָם וָרָקֶם׃&nbsp; <b>ז,יז</b>&nbsp;וּבְנֵי אוּלָם

בְּדָן אֵלֶּה בְּנֵי גִלְעָד בֶּן־מָכִיר בֶּן־מְנַשֶּׁה׃&nbsp; <b>ז,יח</b>&nbsp;וַאֲחֹתוֹ

הַמֹּלֶכֶת יָלְדָה אֶת־אִישְׁהוֹד וְאֶת־אֲבִיעֶזֶר וְאֶת־מַחְלָה׃&nbsp;
<b>ז,יט</b>&nbsp;וַיִּהְיוּ בְּנֵי שְׁמִידָע אַחְיָן וָשֶׁכֶם וְלִקְחִי וַאֲנִיעָם׃&nbsp;&nbsp;{פ}</p>
<p><b>ז,כ</b>&nbsp;וּבְנֵי אֶפְרַיִם שׁוּתָלַח וּבֶרֶד בְּנוֹ וְתַחַת בְּנוֹ וְאֶלְעָדָה בְנוֹ וְתַחַת בְּנוֹ׃&nbsp;
<b>ז,כא</b>&nbsp;וְזָבָד בְּנוֹ וְשׁוּתֶלַח בְּנוֹ וְעֵזֶר וְאֶלְעָד וַהֲרָגוּם

אַנְשֵׁי־גַת הַנּוֹלָדִים בָּאָרֶץ כִּי יָרְדוּ לָקַחַת אֶת־מִקְנֵיהֶם׃&nbsp; <b>ז,כב</b>

וַיִּתְאַבֵּל אֶפְרַיִם אֲבִיהֶם יָמִים רַבִּים וַיָּבֹאוּ אֶחָיו לְנַחֲמוֹ׃&nbsp;
<b>ז,כג</b>&nbsp;וַיָּבֹא אֶל־אִשְׁתּוֹ וַתַּהַר וַתֵּלֶד בֵּן וַיִּקְרָא אֶת־שְׁמוֹ

בְּרִיעָה כִּי בְרָעָה הָיְתָה בְּבֵיתוֹ׃&nbsp; <b>ז,כד</b>&nbsp;וּבִתּוֹ שֶׁאֱרָה

וַתִּבֶן אֶת־בֵּית־חוֹרוֹן הַתַּחְתּוֹן וְאֶת־הָעֶלְיוֹן וְאֵת אֻזֵּן שֶׁאֱרָה׃&nbsp;
<b>ז,כה</b>&nbsp;וְרֶפַח בְּנוֹ וְרֶשֶׁף וְתֶלַח בְּנוֹ וְתַחַן בְּנוֹ׃&nbsp; <b>ז,כו</b>

לַעְדָּן בְּנוֹ עַמִּיהוּד בְּנוֹ אֱלִישָׁמָע בְּנוֹ׃&nbsp; <b>ז,כז</b>&nbsp;נוֹן

בְּנוֹ יְהוֹשֻׁעַ בְּנוֹ׃&nbsp; <b>ז,כח</b>&nbsp;וַאֲחֻזָּתָם וּמֹשְׁבוֹתָם

בֵּית־אֵל וּבְנֹתֶיהָ וְלַמִּזְרָח נַעֲרָן וְלַמַּעֲרָב גֶּזֶר וּבְנֹתֶיהָ

וּשְׁכֶם וּבְנֹתֶיהָ עַד־עַיָּה וּבְנֹתֶיהָ׃&nbsp; <b>ז,כט</b>&nbsp;וְעַל־יְדֵי

בְנֵי־מְנַשֶּׁה בֵּית־שְׁאָן וּבְנֹתֶיהָ תַּעְנַךְ וּבְנֹתֶיהָ מְגִדּוֹ

וּבְנוֹתֶיהָ דּוֹר וּבְנוֹתֶיהָ בְּאֵלֶּה יָשְׁבוּ בְּנֵי יוֹסֵף בֶּן־יִשְׂרָאֵל׃&nbsp;&nbsp;{פ}</p>
<p><b>ז,ל</b>&nbsp;בְּנֵי אָשֵׁר יִמְנָה וְיִשְׁוָה וְיִשְׁוִי וּבְרִיעָה וְשֶׂרַח אֲחוֹתָם׃&nbsp; <b>ז,לא</b>&nbsp;וּבְנֵי

בְרִיעָה חֶבֶר וּמַלְכִּיאֵל הוּא אֲבִי ברזות (בִרְזָיִת)׃&nbsp; <b>ז,לב</b>&nbsp;וְחֶבֶר

הוֹלִיד אֶת־יַפְלֵט וְאֶת־שׁוֹמֵר וְאֶת־חוֹתָם וְאֵת שׁוּעָא אֲחוֹתָם׃&nbsp; <b>ז,לג</b>

וּבְנֵי יַפְלֵט פָּסַךְ וּבִמְהָל וְעַשְׁוָת אֵלֶּה בְּנֵי יַפְלֵט׃&nbsp; <b>ז,לד</b>

וּבְנֵי שָׁמֶר אֲחִי ורוהגה (וְרָהְגָּה) יחבה (וְחֻבָּה) וַאֲרָם׃&nbsp; <b>ז,לה</b>

וּבֶן־הֵלֶם אָחִיו צוֹפַח וְיִמְנָע וְשֵׁלֶשׁ וְעָמָל׃&nbsp; <b>ז,לו</b>&nbsp;בְּנֵי

צוֹפָח סוּחַ וְחַרְנֶפֶר וְשׁוּעָל וּבֵרִי וְיִמְרָה׃&nbsp; <b>ז,לז</b>&nbsp;בֶּצֶר

וָהוֹד וְשַׁמָּא וְשִׁלְשָׁה וְיִתְרָן וּבְאֵרָא׃&nbsp; <b>ז,לח</b>&nbsp;וּבְנֵי יֶתֶר

יְפֻנֶּה וּפִסְפָּה וַאְרָא׃&nbsp; <b>ז,לט</b>&nbsp;וּבְנֵי עֻלָּא אָרַח וְחַנִּיאֵל

וְרִצְיָא׃&nbsp; <b>ז,מ</b>&nbsp;כָּל־אֵלֶּה בְנֵי־אָשֵׁר רָאשֵׁי בֵית־הָאָבוֹת

בְּרוּרִים גִּבּוֹרֵי חֲיָלִים רָאשֵׁי הַנְּשִׂיאִים וְהִתְיַחְשָׂם בַּצָּבָא

בַּמִּלְחָמָה מִסְפָּרָם אֲנָשִׁים עֶשְׂרִים וְשִׁשָּׁה אָלֶף׃&nbsp;&nbsp;{ס}&nbsp; <b>ח,א</b>

וּבִנְיָמִן הוֹלִיד אֶת־בֶּלַע בְּכֹרוֹ אַשְׁבֵּל הַשֵּׁנִי וְאַחְרַח

הַשְּׁלִישִׁי׃&nbsp; <b>ח,ב</b>&nbsp;נוֹחָה הָרְבִיעִי וְרָפָא הַחֲמִישִׁי׃&nbsp; <b>ח,ג</b>

וַיִּהְיוּ בָנִים לְבָלַע אַדָּר וְגֵרָא וַאֲבִיהוּד׃&nbsp; <b>ח,ד</b>&nbsp;וַאֲבִישׁוּעַ

וְנַעֲמָן וַאֲחוֹחַ׃&nbsp; <b>ח,ה</b>&nbsp;וְגֵרָא וּשְׁפוּפָן וְחוּרָם׃&nbsp; <b>ח,ו</b>

וְאֵלֶּה בְּנֵי אֵחוּד אֵלֶּה הֵם רָאשֵׁי אָבוֹת לְיוֹשְׁבֵי גֶבַע וַיַּגְלוּם

אֶל־מָנָחַת׃&nbsp; <b>ח,ז</b>&nbsp;וְנַעֲמָן וַאֲחִיָּה וְגֵרָא הוּא הֶגְלָם

וְהוֹלִיד אֶת־עֻזָּא וְאֶת־אֲחִיחֻד׃&nbsp; <b>ח,ח</b>&nbsp;וְשַׁחֲרַיִם הוֹלִיד

בִּשְׂדֵה מוֹאָב מִן־שִׁלְחוֹ אֹתָם חוּשִׁים וְאֶת־בַּעֲרָא נָשָׁיו׃&nbsp; <b>ח,ט</b>

וַיּוֹלֶד מִן־חֹדֶשׁ אִשְׁתּוֹ אֶת־יוֹבָב וְאֶת־צִבְיָא וְאֶת־מֵישָׁא וְאֶת־מַלְכָּם׃&nbsp;
<b>ח,י</b>&nbsp;וְאֶת־יְעוּץ וְאֶת־שָׂכְיָה וְאֶת־מִרְמָה אֵלֶּה בָנָיו רָאשֵׁי

אָבוֹת׃&nbsp; <b>ח,יא</b>&nbsp;וּמֵחֻשִׁים הוֹלִיד אֶת־אֲבִיטוּב וְאֶת־אֶלְפָּעַל׃&nbsp;
<b>ח,יב</b>&nbsp;וּבְנֵי אֶלְפַּעַל עֵבֶר וּמִשְׁעָם וָשָׁמֶד הוּא בָּנָה אֶת־אוֹנוֹ

וְאֶת־לֹד וּבְנֹתֶיהָ׃&nbsp; <b>ח,יג</b>&nbsp;וּבְרִעָה וָשֶׁמַע הֵמָּה רָאשֵׁי הָאָבוֹת

לְיוֹשְׁבֵי אַיָּלוֹן הֵמָּה הִבְרִיחוּ אֶת־יוֹשְׁבֵי גַת׃&nbsp; <b>ח,יד</b>&nbsp;וְאַחְיוֹ

שָׁשָׁק וִירֵמוֹת׃&nbsp; <b>ח,טו</b>&nbsp;וּזְבַדְיָה וַעֲרָד וָעָדֶר׃&nbsp; <b>ח,טז</b>

וּמִיכָאֵל וְיִשְׁפָּה וְיוֹחָא בְּנֵי בְרִיעָה׃&nbsp; <b>ח,יז</b>&nbsp;וּזְבַדְיָה

וּמְשֻׁלָּם וְחִזְקִי וָחָבֶר׃&nbsp; <b>ח,יח</b>&nbsp;וְיִשְׁמְרַי וְיִזְלִיאָה

וְיוֹבָב בְּנֵי אֶלְפָּעַל׃&nbsp; <b>ח,יט</b>&nbsp;וְיָקִים וְזִכְרִי וְזַבְדִּי׃&nbsp;
<b>ח,כ</b>&nbsp;וֶאֱלִיעֵינַי וְצִלְּתַי וֶאֱלִיאֵל׃&nbsp; <b>ח,כא</b>&nbsp;וַעֲדָיָה

וּבְרָאיָה וְשִׁמְרָת בְּנֵי שִׁמְעִי׃&nbsp; <b>ח,כב</b>&nbsp;וְיִשְׁפָּן וָעֵבֶר

וֶאֱלִיאֵל׃&nbsp; <b>ח,כג</b>&nbsp;וְעַבְדּוֹן וְזִכְרִי וְחָנָן׃&nbsp; <b>ח,כד</b>&nbsp;וַחֲנַנְיָה

וְעֵילָם וְעַנְתֹתִיָּה׃&nbsp; <b>ח,כה</b>&nbsp;וְיִפְדְיָה ופניאל (וּפְנוּאֵל)

בְּנֵי שָׁשָׁק׃&nbsp; <b>ח,כו</b>&nbsp;וְשַׁמְשְׁרַי וּשְׁחַרְיָה וַעֲתַלְיָה׃&nbsp;
<b>ח,כז</b>&nbsp;וְיַעֲרֶשְׁיָה וְאֵלִיָּה וְזִכְרִי בְּנֵי יְרֹחָם׃&nbsp; <b>ח,כח</b>

אֵלֶּה רָאשֵׁי אָבוֹת לְתֹלְדוֹתָם רָאשִׁים אֵלֶּה יָשְׁבוּ בִירוּשָׁלִָם׃&nbsp;
<b>ח,כט</b>&nbsp;וּבְגִבְעוֹן יָשְׁבוּ אֲבִי גִבְעוֹן וְשֵׁם אִשְׁתּוֹ מַעֲכָה׃&nbsp;
<b>ח,ל</b>&nbsp;וּבְנוֹ הַבְּכוֹר עַבְדּוֹן וְצוּר וְקִישׁ וּבַעַל וְנָדָב׃&nbsp; <b>ח,לא</b>

וּגְדוֹר וְאַחְיוֹ וָזָכֶר׃&nbsp; <b>ח,לב</b>&nbsp;וּמִקְלוֹת הוֹלִיד אֶת־שִׁמְאָה

וְאַף־הֵמָּה נֶגֶד אֲחֵיהֶם יָשְׁבוּ בִירוּשָׁלִַם עִם־אֲחֵיהֶם׃&nbsp;&nbsp;{ס}&nbsp;
<b>ח,לג</b>&nbsp;וְנֵר הוֹלִיד אֶת־קִישׁ וְקִישׁ הוֹלִיד אֶת־שָׁאוּל וְשָׁאוּל

הוֹלִיד אֶת־יְהוֹנָתָן וְאֶת־מַלְכִּישׁוּעַ וְאֶת־אֲבִינָדָב וְאֶת־אֶשְׁבָּעַל׃&nbsp;
<b>ח,לד</b>&nbsp;וּבֶן־יְהוֹנָתָן מְרִיב בָּעַל וּמְרִיב בַּעַל הוֹלִיד אֶת־מִיכָה׃&nbsp;
<b>ח,לה</b>&nbsp;וּבְנֵי מִיכָה פִּיתוֹן וָמֶלֶךְ וְתַאְרֵעַ וְאָחָז׃&nbsp; <b>ח,לו</b>

וְאָחָז הוֹלִיד אֶת־יְהוֹעַדָּה וִיהוֹעַדָּה הוֹלִיד אֶת־עָלֶמֶת וְאֶת־עַזְמָוֶת

וְאֶת־זִמְרִי וְזִמְרִי הוֹלִיד אֶת־מוֹצָא׃&nbsp; <b>ח,לז</b>&nbsp;וּמוֹצָא הוֹלִיד

אֶת־בִּנְעָא רָפָה בְנוֹ אֶלְעָשָׂה בְנוֹ אָצֵל בְּנוֹ׃&nbsp; <b>ח,לח</b>&nbsp;וּלְאָצֵל

שִׁשָּׁה בָנִים וְאֵלֶּה שְׁמוֹתָם עַזְרִיקָם בֹּכְרוּ וְיִשְׁמָעֵאל וּשְׁעַרְיָה

וְעֹבַדְיָה וְחָנָן כָּל־אֵלֶּה בְּנֵי אָצַל׃&nbsp; <b>ח,לט</b>&nbsp;וּבְנֵי עֵשֶׁק

אָחִיו&nbsp; אוּלָם בְּכֹרוֹ יְעוּשׁ הַשֵּׁנִי וֶאֱלִיפֶלֶט הַשְּׁלִשִׁי׃&nbsp;
<b>ח,מ</b>&nbsp;וַיִּהְיוּ בְנֵי־אוּלָם אֲנָשִׁים גִּבּוֹרֵי־חַיִל דֹּרְכֵי קֶשֶׁת

וּמַרְבִּים בָּנִים וּבְנֵי בָנִים מֵאָה וַחֲמִשִּׁים כָּל־אֵלֶּה מִבְּנֵי

בִנְיָמִן׃&nbsp;&nbsp;{פ}</p>
<p><b>ט,א</b>&nbsp;וְכָל־יִשְׂרָאֵל הִתְיַחְשׂוּ וְהִנָּם כְּתוּבִים עַל־סֵפֶר מַלְכֵי יִשְׂרָאֵל וִיהוּדָה הָגְלוּ

לְבָבֶל בְּמַעֲלָם׃&nbsp;&nbsp;{ס}&nbsp; <b>ט,ב</b>&nbsp;וְהַיּוֹשְׁבִים הָרִאשֹׁנִים

אֲשֶׁר בַּאֲחֻזָּתָם בְּעָרֵיהֶם&nbsp; יִשְׂרָאֵל הַכֹּהֲנִים הַלְוִיִּם

וְהַנְּתִינִים׃&nbsp; <b>ט,ג</b>&nbsp;וּבִירוּשָׁלִַם יָשְׁבוּ מִן־בְּנֵי יְהוּדָה

וּמִן־בְּנֵי בִנְיָמִן וּמִן־בְּנֵי אֶפְרַיִם וּמְנַשֶּׁה׃&nbsp; <b>ט,ד</b>&nbsp;עוּתַי

בֶּן־עַמִּיהוּד בֶּן־עָמְרִי בֶּן־אִמְרִי בֶן־בנימן־ (בָּנִי מִן־) בְּנֵי־פֶרֶץ

בֶּן־יְהוּדָה׃&nbsp;&nbsp;{ס}&nbsp; <b>ט,ה</b>&nbsp;וּמִן־הַשִּׁילוֹנִי עֲשָׂיָה

הַבְּכוֹר וּבָנָיו׃&nbsp; <b>ט,ו</b>&nbsp;וּמִן־בְּנֵי־זֶרַח יְעוּאֵל וַאֲחֵיהֶם שֵׁשׁ־מֵאוֹת

וְתִשְׁעִים׃&nbsp; <b>ט,ז</b>&nbsp;וּמִן־בְּנֵי בִּנְיָמִן סַלּוּא בֶּן־מְשֻׁלָּם

בֶּן־הוֹדַוְיָה בֶּן־הַסְּנֻאָה׃&nbsp; <b>ט,ח</b>&nbsp;וְיִבְנְיָה בֶּן־יְרֹחָם

וְאֵלָה בֶן־עֻזִּי בֶּן־מִכְרִי וּמְשֻׁלָּם בֶּן־שְׁפַטְיָה בֶּן־רְעוּאֵל

בֶּן־יִבְנִיָּה׃&nbsp; <b>ט,ט</b>&nbsp;וַאֲחֵיהֶם לְתֹלְדוֹתָם תְּשַׁע מֵאוֹת

וַחֲמִשִּׁים וְשִׁשָּׁה כָּל־אֵלֶּה אֲנָשִׁים רָאשֵׁי אָבוֹת לְבֵית אֲבֹתֵיהֶם׃&nbsp;

{ס}&nbsp; <b>ט,י</b>&nbsp;וּמִן־הַכֹּהֲנִים&nbsp; יְדַעְיָה וִיהוֹיָרִיב וְיָכִין׃&nbsp;
<b>ט,יא</b>&nbsp;וַעֲזַרְיָה בֶן־חִלְקִיָּה בֶּן־מְשֻׁלָּם בֶּן־צָדוֹק בֶּן־מְרָיוֹת

בֶּן־אֲחִיטוּב נְגִיד בֵּית הָאֱלֹהִים׃&nbsp;&nbsp;{ס}&nbsp; <b>ט,יב</b>&nbsp;וַעֲדָיָה

בֶּן־יְרֹחָם בֶּן־פַּשְׁחוּר בֶּן־מַלְכִּיָּה וּמַעְשַׂי בֶּן־עֲדִיאֵל

בֶּן־יַחְזֵרָה בֶּן־מְשֻׁלָּם בֶּן־מְשִׁלֵּמִית בֶּן־אִמֵּר׃&nbsp; <b>ט,יג</b>&nbsp;וַאֲחֵיהֶם

רָאשִׁים לְבֵית אֲבוֹתָם אֶלֶף וּשְׁבַע מֵאוֹת וְשִׁשִּׁים גִּבּוֹרֵי חֵיל

מְלֶאכֶת עֲבוֹדַת בֵּית־הָאֱלֹהִים׃&nbsp; <b>ט,יד</b>&nbsp;וּמִן־הַלְוִיִּם&nbsp; שְׁמַעְיָה

בֶן־חַשּׁוּב בֶּן־עַזְרִיקָם בֶּן־חֲשַׁבְיָה מִן־בְּנֵי מְרָרִי׃&nbsp; <b>ט,טו</b>

וּבַקְבַּקַּר חֶרֶשׁ וְגָלָל וּמַתַּנְיָה בֶּן־מִיכָא בֶּן־זִכְרִי בֶּן־אָסָף׃&nbsp;
<b>ט,טז</b>&nbsp;וְעֹבַדְיָה בֶּן־שְׁמַעְיָה בֶּן־גָּלָל בֶּן־יְדוּתוּן וּבֶרֶכְיָה

בֶן־אָסָא בֶּן־אֶלְקָנָה הַיּוֹשֵׁב בְּחַצְרֵי נְטוֹפָתִי׃&nbsp; <b>ט,יז</b>&nbsp;וְהַשֹּׁעֲרִים

שַׁלּוּם וְעַקּוּב וְטַלְמֹן וַאֲחִימָן וַאֲחִיהֶם שַׁלּוּם הָרֹאשׁ׃&nbsp; <b>ט,יח</b>

וְעַד־הֵנָּה בְּשַׁעַר הַמֶּלֶךְ מִזְרָחָה הֵמָּה הַשֹּׁעֲרִים לְמַחֲנוֹת בְּנֵי

לֵוִי׃&nbsp; <b>ט,יט</b>&nbsp;וְשַׁלּוּם בֶּן־קוֹרֵא בֶּן־אֶבְיָסָף בֶּן־קֹרַח

וְאֶחָיו לְבֵית־אָבִיו הַקָּרְחִים עַל מְלֶאכֶת הָעֲבוֹדָה שֹׁמְרֵי הַסִּפִּים

לָאֹהֶל וַאֲבֹתֵיהֶם עַל־מַחֲנֵה יְהוָה שֹׁמְרֵי הַמָּבוֹא׃&nbsp; <b>ט,כ</b>&nbsp;וּפִינְחָס

בֶּן־אֶלְעָזָר נָגִיד הָיָה עֲלֵיהֶם לְפָנִים יְהוָה עִמּוֹ׃&nbsp; <b>ט,כא</b>&nbsp;זְכַרְיָה

בֶּן מְשֶׁלֶמְיָה שֹׁעֵר פֶּתַח לְאֹהֶל מוֹעֵד׃&nbsp; <b>ט,כב</b>&nbsp;כֻּלָּם

הַבְּרוּרִים לְשֹׁעֲרִים בַּסִּפִּים מָאתַיִם וּשְׁנֵים עָשָׂר הֵמָּה בְחַצְרֵיהֶם

הִתְיַחְשָׂם הֵמָּה יִסַּד דָּוִיד וּשְׁמוּאֵל הָרֹאֶה בֶּאֱמוּנָתָם׃&nbsp; <b>ט,כג</b>

וְהֵם וּבְנֵיהֶם עַל־הַשְּׁעָרִים לְבֵית־יְהוָה לְבֵית הָאֹהֶל לְמִשְׁמָרוֹת׃&nbsp;
<b>ט,כד</b>&nbsp;לְאַרְבַּע רוּחוֹת יִהְיוּ הַשֹּׁעֲרִים&nbsp; מִזְרָח יָמָּה

צָפוֹנָה וָנֶגְבָּה׃&nbsp; <b>ט,כה</b>&nbsp;וַאֲחֵיהֶם בְּחַצְרֵיהֶם לָבוֹא

לְשִׁבְעַת הַיָּמִים מֵעֵת אֶל־עֵת עִם־אֵלֶּה׃&nbsp; <b>ט,כו</b>&nbsp;כִּי

בֶאֱמוּנָה הֵמָּה אַרְבַּעַת גִּבֹּרֵי הַשֹּׁעֲרִים הֵם הַלְוִיִּם וְהָיוּ

עַל־הַלְּשָׁכוֹת וְעַל הָאֹצְרוֹת בֵּית הָאֱלֹהִים׃&nbsp; <b>ט,כז</b>&nbsp;וּסְבִיבוֹת

בֵּית־הָאֱלֹהִים יָלִינוּ&nbsp; כִּי־עֲלֵיהֶם מִשְׁמֶרֶת וְהֵם עַל־הַמַּפְתֵּחַ

וְלַבֹּקֶר לַבֹּקֶר׃&nbsp; <b>ט,כח</b>&nbsp;וּמֵהֶם עַל־כְּלֵי הָעֲבוֹדָה&nbsp; כִּי־בְמִסְפָּר

יְבִיאוּם וּבְמִסְפָּר יוֹצִיאוּם׃&nbsp; <b>ט,כט</b>&nbsp;וּמֵהֶם מְמֻנִּים עַל־הַכֵּלִים

וְעַל כָּל־כְּלֵי הַקֹּדֶשׁ וְעַל־הַסֹּלֶת וְהַיַּיִן וְהַשֶּׁמֶן וְהַלְּבוֹנָה

וְהַבְּשָׂמִים׃&nbsp; <b>ט,ל</b>&nbsp;וּמִן־בְּנֵי הַכֹּהֲנִים רֹקְחֵי הַמִּרְקַחַת

לַבְּשָׂמִים׃&nbsp; <b>ט,לא</b>&nbsp;וּמַתִּתְיָה מִן־הַלְוִיִּם הוּא הַבְּכוֹר

לְשַׁלֻּם הַקָּרְחִי בֶּאֱמוּנָה עַל מַעֲשֵׂה הַחֲבִתִּים׃&nbsp; <b>ט,לב</b>&nbsp;וּמִן־בְּנֵי

הַקְּהָתִי מִן־אֲחֵיהֶם עַל־לֶחֶם הַמַּעֲרָכֶת לְהָכִין שַׁבַּת שַׁבָּת׃&nbsp; <b>ט,לג</b>

וְאֵלֶּה הַמְשֹׁרְרִים רָאשֵׁי אָבוֹת לַלְוִיִּם בַּלְּשָׁכֹת פטירים (פְּטוּרִים)&nbsp;

כִּי־יוֹמָם וָלַיְלָה עֲלֵיהֶם בַּמְּלָאכָה׃&nbsp; <b>ט,לד</b>&nbsp;אֵלֶּה רָאשֵׁי

הָאָבוֹת לַלְוִיִּם לְתֹלְדוֹתָם רָאשִׁים אֵלֶּה יָשְׁבוּ בִירוּשָׁלִָם׃&nbsp;

{ס}&nbsp; <b>ט,לה</b>&nbsp;וּבְגִבְעוֹן יָשְׁבוּ אֲבִי־גִבְעוֹן יעואל (יְעִיאֵל)

וְשֵׁם אִשְׁתּוֹ מַעֲכָה׃&nbsp; <b>ט,לו</b>&nbsp;וּבְנוֹ הַבְּכוֹר עַבְדּוֹן וְצוּר

וְקִישׁ וּבַעַל וְנֵר וְנָדָב׃&nbsp; <b>ט,לז</b>&nbsp;וּגְדוֹר וְאַחְיוֹ וּזְכַרְיָה

וּמִקְלוֹת׃&nbsp; <b>ט,לח</b>&nbsp;וּמִקְלוֹת הוֹלִיד אֶת־שִׁמְאָם וְאַף־הֵם נֶגֶד

אֲחֵיהֶם יָשְׁבוּ בִירוּשָׁלִַם עִם־אֲחֵיהֶם׃&nbsp;&nbsp;{ס}&nbsp; <b>ט,לט</b>&nbsp;וְנֵר

הוֹלִיד אֶת־קִישׁ וְקִישׁ הוֹלִיד אֶת־שָׁאוּל וְשָׁאוּל הוֹלִיד אֶת־יְהוֹנָתָן וְאֶת־מַלְכִּישׁוּעַ

וְאֶת־אֲבִינָדָב וְאֶת־אֶשְׁבָּעַל׃&nbsp; <b>ט,מ</b>&nbsp;וּבֶן־יְהוֹנָתָן מְרִיב

בָּעַל וּמְרִי־בַעַל הוֹלִיד אֶת־מִיכָה׃&nbsp; <b>ט,מא</b>&nbsp;וּבְנֵי מִיכָה

פִּיתֹן וָמֶלֶךְ וְתַחְרֵעַ׃&nbsp; <b>ט,מב</b>&nbsp;וְאָחָז הוֹלִיד אֶת־יַעְרָה

וְיַעְרָה הוֹלִיד אֶת־עָלֶמֶת וְאֶת־עַזְמָוֶת וְאֶת־זִמְרִי וְזִמְרִי הוֹלִיד

אֶת־מוֹצָא׃&nbsp; <b>ט,מג</b>&nbsp;וּמוֹצָא הוֹלִיד אֶת־בִּנְעָא וּרְפָיָה בְנוֹ

אֶלְעָשָׂה בְנוֹ אָצֵל בְּנוֹ׃&nbsp; <b>ט,מד</b>&nbsp;וּלְאָצֵל שִׁשָּׁה בָנִים

וְאֵלֶּה שְׁמוֹתָם עַזְרִיקָם בֹּכְרוּ וְיִשְׁמָעֵאל וּשְׁעַרְיָה וְעֹבַדְיָה

וְחָנָן אֵלֶּה בְּנֵי אָצַל׃&nbsp;&nbsp;{פ}</p>
<p><b>י,א</b>&nbsp;וּפְלִשְׁתִּים נִלְחֲמוּ בְיִשְׂרָאֵל וַיָּנָס אִישׁ־יִשְׂרָאֵל מִפְּנֵי פְלִשְׁתִּים

וַיִּפְּלוּ חֲלָלִים בְּהַר גִּלְבֹּעַ׃&nbsp; <b>י,ב</b>&nbsp;וַיַּדְבְּקוּ

פְלִשְׁתִּים אַחֲרֵי שָׁאוּל וְאַחֲרֵי בָנָיו וַיַּכּוּ פְלִשְׁתִּים

אֶת־יוֹנָתָן וְאֶת־אֲבִינָדָב וְאֶת־מַלְכִּישׁוּעַ בְּנֵי שָׁאוּל׃&nbsp; <b>י,ג</b>

וַתִּכְבַּד הַמִּלְחָמָה עַל־שָׁאוּל וַיִּמְצָאֻהוּ הַמּוֹרִים בַּקָּשֶׁת

וַיָּחֶל מִן־הַיּוֹרִים׃&nbsp; <b>י,ד</b>&nbsp;וַיֹּאמֶר שָׁאוּל אֶל־נֹשֵׂא כֵלָיו

שְׁלֹף חַרְבְּךָ וְדָקְרֵנִי בָהּ פֶּן־יָבֹאוּ הָעֲרֵלִים הָאֵלֶּה

וְהִתְעַלְּלוּ־בִי וְלֹא אָבָה נֹשֵׂא כֵלָיו כִּי יָרֵא מְאֹד&nbsp;&nbsp;{ס}&nbsp; וַיִּקַּח

שָׁאוּל אֶת־הַחֶרֶב וַיִּפֹּל עָלֶיהָ׃&nbsp; <b>י,ה</b>&nbsp;וַיַּרְא נֹשֵׂא־כֵלָיו

כִּי מֵת שָׁאוּל וַיִּפֹּל גַּם־הוּא עַל־הַחֶרֶב וַיָּמֹת׃&nbsp;&nbsp;{ס}&nbsp; <b>י,ו</b>

וַיָּמָת שָׁאוּל וּשְׁלֹשֶׁת בָּנָיו וְכָל־בֵּיתוֹ יַחְדָּו מֵתוּ׃&nbsp; <b>י,ז</b>

וַיִּרְאוּ כָּל־אִישׁ יִשְׂרָאֵל אֲשֶׁר־בָּעֵמֶק כִּי נָסוּ וְכִי־מֵתוּ שָׁאוּל

וּבָנָיו וַיַּעַזְבוּ עָרֵיהֶם וַיָּנֻסוּ וַיָּבֹאוּ פְלִשְׁתִּים וַיֵּשְׁבוּ בָּהֶם׃&nbsp;

{ס}&nbsp; <b>י,ח</b>&nbsp;וַיְהִי מִמָּחֳרָת וַיָּבֹאוּ פְלִשְׁתִּים לְפַשֵּׁט

אֶת־הַחֲלָלִים וַיִּמְצְאוּ אֶת־שָׁאוּל וְאֶת־בָּנָיו נֹפְלִים בְּהַר

גִּלְבֹּעַ׃&nbsp; <b>י,ט</b>&nbsp;וַיַּפְשִׁיטֻהוּ וַיִּשְׂאוּ אֶת־רֹאשׁוֹ

וְאֶת־כֵּלָיו וַיְשַׁלְּחוּ בְאֶרֶץ־פְּלִשְׁתִּים סָבִיב לְבַשֵּׂר

אֶת־עֲצַבֵּיהֶם וְאֶת־הָעָם׃&nbsp; <b>י,י</b>&nbsp;וַיָּשִׂימוּ אֶת־כֵּלָיו בֵּית

אֱלֹהֵיהֶם וְאֶת־גֻּלְגָּלְתּוֹ תָקְעוּ בֵּית דָּגוֹן׃&nbsp;&nbsp;{ס}&nbsp; <b>י,יא</b>

וַיִּשְׁמְעוּ כֹּל יָבֵישׁ גִּלְעָד אֵת כָּל־אֲשֶׁר־עָשׂוּ פְלִשְׁתִּים

לְשָׁאוּל׃&nbsp; <b>י,יב</b>&nbsp;וַיָּקוּמוּ כָּל־אִישׁ חַיִל וַיִּשְׂאוּ

אֶת־גּוּפַת שָׁאוּל וְאֵת גּוּפֹת בָּנָיו וַיְבִיאוּם יָבֵישָׁה וַיִּקְבְּרוּ

אֶת־עַצְמוֹתֵיהֶם תַּחַת הָאֵלָה בְּיָבֵשׁ וַיָּצוּמוּ שִׁבְעַת יָמִים׃&nbsp; <b>י,יג</b>

וַיָּמָת שָׁאוּל בְּמַעֲלוֹ אֲשֶׁר מָעַל בַּיהוָה עַל־דְּבַר יְהוָה אֲשֶׁר

לֹא־שָׁמָר וְגַם־לִשְׁאוֹל בָּאוֹב לִדְרוֹשׁ׃&nbsp; <b>י,יד</b>&nbsp;וְלֹא־דָרַשׁ בַּיהוָה

וַיְמִיתֵהוּ וַיַּסֵּב אֶת־הַמְּלוּכָה לְדָוִיד בֶּן־יִשָׁי׃&nbsp;&nbsp;{פ}</p>
<p><b>יא,א</b>&nbsp;וַיִּקָּבְצוּ כָל־יִשְׂרָאֵל אֶל־דָּוִיד חֶבְרוֹנָה לֵאמֹר&nbsp; הִנֵּה עַצְמְךָ וּבְשָׂרְךָ

אֲנָחְנוּ׃&nbsp; <b>יא,ב</b>&nbsp;גַּם־תְּמוֹל גַּם־שִׁלְשׁוֹם גַּם בִּהְיוֹת

שָׁאוּל מֶלֶךְ אַתָּה הַמּוֹצִיא וְהַמֵּבִיא אֶת־יִשְׂרָאֵל וַיֹּאמֶר יְהוָה

אֱלֹהֶיךָ לְךָ אַתָּה תִרְעֶה אֶת־עַמִּי אֶת־יִשְׂרָאֵל וְאַתָּה תִּהְיֶה

נָגִיד עַל עַמִּי יִשְׂרָאֵל׃&nbsp; <b>יא,ג</b>&nbsp;וַיָּבֹאוּ כָּל־זִקְנֵי

יִשְׂרָאֵל אֶל־הַמֶּלֶךְ חֶבְרוֹנָה וַיִּכְרֹת לָהֶם דָּוִיד בְּרִית

בְּחֶבְרוֹן לִפְנֵי יְהוָה וַיִּמְשְׁחוּ אֶת־דָּוִיד לְמֶלֶךְ עַל־יִשְׂרָאֵל

כִּדְבַר יְהוָה בְּיַד־שְׁמוּאֵל׃&nbsp;&nbsp;{ס}&nbsp; <b>יא,ד</b>&nbsp;וַיֵּלֶךְ דָּוִיד

וְכָל־יִשְׂרָאֵל יְרוּשָׁלִַם הִיא יְבוּס וְשָׁם הַיְבוּסִי יֹשְׁבֵי הָאָרֶץ׃&nbsp;
<b>יא,ה</b>&nbsp;וַיֹּאמְרוּ יֹשְׁבֵי יְבוּס לְדָוִיד לֹא תָבוֹא הֵנָּה וַיִּלְכֹּד

דָּוִיד אֶת־מְצֻדַת צִיּוֹן הִיא עִיר דָּוִיד׃&nbsp; <b>יא,ו</b>&nbsp;וַיֹּאמֶר

דָּוִיד כָּל־מַכֵּה יְבוּסִי בָּרִאשׁוֹנָה יִהְיֶה לְרֹאשׁ וּלְשָׂר וַיַּעַל

בָּרִאשׁוֹנָה יוֹאָב בֶּן־צְרוּיָה וַיְהִי לְרֹאשׁ׃&nbsp; <b>יא,ז</b>&nbsp;וַיֵּשֶׁב

דָּוִיד בַּמְצָד עַל־כֵּן קָרְאוּ־לוֹ עִיר דָּוִיד׃&nbsp; <b>יא,ח</b>&nbsp;וַיִּבֶן הָעִיר

מִסָּבִיב מִן־הַמִּלּוֹא וְעַד־הַסָּבִיב וְיוֹאָב יְחַיֶּה אֶת־שְׁאָר הָעִיר׃&nbsp;
<b>יא,ט</b>&nbsp;וַיֵּלֶךְ דָּוִיד הָלוֹךְ וְגָדוֹל וַיהוָה צְבָאוֹת עִמּוֹ׃&nbsp;&nbsp;{פ}</p>
<p><b>יא,י</b>&nbsp;וְאֵלֶּה רָאשֵׁי הַגִּבֹּרִים אֲשֶׁר לְדָוִיד הַמִּתְחַזְּקִים עִמּוֹ בְמַלְכוּתוֹ

עִם־כָּל־יִשְׂרָאֵל לְהַמְלִיכוֹ כִּדְבַר יְהוָה עַל־יִשְׂרָאֵל׃&nbsp;&nbsp;{ס}&nbsp;
<b>יא,יא</b>&nbsp;וְאֵלֶּה מִסְפַּר הַגִּבֹּרִים אֲשֶׁר לְדָוִיד&nbsp; יָשָׁבְעָם

בֶּן־חַכְמוֹנִי רֹאשׁ השלושים (הַשָּׁלִישִׁים) הוּא־עוֹרֵר אֶת־חֲנִיתוֹ

עַל־שְׁלֹשׁ־מֵאוֹת חָלָל בְּפַעַם אֶחָת׃&nbsp; <b>יא,יב</b>&nbsp;וְאַחֲרָיו

אֶלְעָזָר בֶּן־דּוֹדוֹ הָאֲחוֹחִי הוּא בִּשְׁלוֹשָׁה הַגִּבֹּרִים׃&nbsp; <b>יא,יג</b>

הוּא־הָיָה עִם־דָּוִיד בַּפַּס דַּמִּים וְהַפְּלִשְׁתִּים נֶאֶסְפוּ־שָׁם

לַמִּלְחָמָה וַתְּהִי חֶלְקַת הַשָּׂדֶה מְלֵאָה שְׂעוֹרִים וְהָעָם נָסוּ

מִפְּנֵי פְלִשְׁתִּים׃&nbsp; <b>יא,יד</b>&nbsp;וַיִּתְיַצְּבוּ בְתוֹךְ־הַחֶלְקָה וַיַּצִּילוּהָ

וַיַּכּוּ אֶת־פְּלִשְׁתִּים וַיּוֹשַׁע יְהוָה תְּשׁוּעָה גְדוֹלָה׃&nbsp; <b>יא,טו</b>

וַיֵּרְדוּ שְׁלוֹשָׁה מִן־הַשְּׁלוֹשִׁים רֹאשׁ עַל־הַצֻּר אֶל־דָּוִיד

אֶל־מְעָרַת עֲדֻלָּם וּמַחֲנֵה פְלִשְׁתִּים חֹנָה בְּעֵמֶק רְפָאִים׃&nbsp; <b>יא,טז</b>

וְדָוִיד אָז בַּמְּצוּדָה וּנְצִיב פְּלִשְׁתִּים אָז בְּבֵית לָחֶם׃&nbsp; <b>יא,יז</b>

וַיִּתְאָו דָּוִיד וַיֹּאמַר&nbsp; מִי יַשְׁקֵנִי מַיִם מִבּוֹר בֵּית־לֶחֶם

אֲשֶׁר בַּשָּׁעַר׃&nbsp; <b>יא,יח</b>&nbsp;וַיִּבְקְעוּ הַשְּׁלֹשָׁה בְּמַחֲנֵה פְלִשְׁתִּים

וַיִּשְׁאֲבוּ־מַיִם מִבּוֹר בֵּית־לֶחֶם אֲשֶׁר בַּשַּׁעַר וַיִּשְׂאוּ

וַיָּבִאוּ אֶל־דָּוִיד וְלֹא־אָבָה דָוִיד לִשְׁתּוֹתָם וַיְנַסֵּךְ אֹתָם

לַיהוָה׃&nbsp; <b>יא,יט</b>&nbsp;וַיֹּאמֶר חָלִילָה לִּי מֵאֱלֹהַי מֵעֲשׂוֹת זֹאת

הֲדַם הָאֲנָשִׁים הָאֵלֶּה אֶשְׁתֶּה בְנַפְשׁוֹתָם כִּי בְנַפְשׁוֹתָם הֱבִיאוּם

וְלֹא אָבָה לִשְׁתּוֹתָם אֵלֶּה עָשׂוּ שְׁלֹשֶׁת הַגִּבּוֹרִים׃&nbsp; <b>יא,כ</b>

וְאַבְשַׁי אֲחִי־יוֹאָב הוּא הָיָה רֹאשׁ הַשְּׁלוֹשָׁה וְהוּא עוֹרֵר

אֶת־חֲנִיתוֹ עַל־שְׁלֹשׁ מֵאוֹת חָלָל ולא־ (וְלוֹ־) שֵׁם בַּשְּׁלוֹשָׁה׃&nbsp; <b>יא,כא</b>

מִן־הַשְּׁלוֹשָׁה בַשְּׁנַיִם נִכְבָּד וַיְהִי לָהֶם לְשָׂר וְעַד־הַשְּׁלוֹשָׁה

לֹא־בָא׃&nbsp;&nbsp;{ס}&nbsp; <b>יא,כב</b>&nbsp;בְּנָיָה בֶן־יְהוֹיָדָע בֶּן־אִישׁ־חַיִל רַב־פְּעָלִים

מִן־קַבְצְאֵל הוּא הִכָּה אֵת שְׁנֵי אֲרִיאֵל מוֹאָב וְהוּא יָרַד וְהִכָּה

אֶת־הָאֲרִי בְּתוֹךְ הַבּוֹר בְּיוֹם הַשָּׁלֶג׃&nbsp; <b>יא,כג</b>&nbsp;וְהוּא־הִכָּה

אֶת־הָאִישׁ הַמִּצְרִי אִישׁ מִדָּה חָמֵשׁ בָּאַמָּה וּבְיַד הַמִּצְרִי חֲנִית

כִּמְנוֹר אֹרְגִים וַיֵּרֶד אֵלָיו בַּשָּׁבֶט וַיִּגְזֹל אֶת־הַחֲנִית מִיַּד

הַמִּצְרִי וַיַּהַרְגֵהוּ בַּחֲנִיתוֹ׃&nbsp; <b>יא,כד</b>&nbsp;אֵלֶּה עָשָׂה

בְּנָיָהוּ בֶּן־יְהוֹיָדָע וְלוֹ־שֵׁם בִּשְׁלוֹשָׁה הַגִּבֹּרִים׃&nbsp; <b>יא,כה</b>

מִן־הַשְּׁלוֹשִׁים הִנּוֹ נִכְבָּד הוּא וְאֶל־הַשְּׁלֹשָׁה לֹא־בָא

וַיְשִׂימֵהוּ דָוִיד עַל־מִשְׁמַעְתּוֹ׃&nbsp;&nbsp;{ס}&nbsp; <b>יא,כו</b>&nbsp;וְגִבּוֹרֵי

הַחֲיָלִים&nbsp; עֲשָׂהאֵל&nbsp;&nbsp;{ר}<br>

אֲחִי יוֹאָב&nbsp;&nbsp;{ס}&nbsp; אֶלְחָנָן בֶּן־דּוֹדוֹ מִבֵּית לָחֶם׃&nbsp;&nbsp;{ס}&nbsp;
<b>יא,כז</b>&nbsp;שַׁמּוֹת&nbsp;&nbsp;{ר}<br>

הַהֲרוֹרִי&nbsp;&nbsp;{ס}&nbsp; חֶלֶץ הַפְּלוֹנִי׃&nbsp;&nbsp;{ס}&nbsp; <b>יא,כח</b>&nbsp;עִירָא

בֶן־עִקֵּשׁ&nbsp;&nbsp;{ר}<br>

הַתְּקוֹעִי&nbsp;&nbsp;{ס}&nbsp; אֲבִיעֶזֶר הָעַנְּתוֹתִי׃&nbsp;&nbsp;{ס}&nbsp; <b>יא,כט</b>

סִבְּכַי&nbsp;&nbsp;{ר}<br>

הַחֻשָׁתִי&nbsp;&nbsp;{ס}&nbsp; עִילַי הָאֲחוֹחִי׃&nbsp;&nbsp;{ס}&nbsp; <b>יא,ל</b>&nbsp;מַהְרַי&nbsp;&nbsp;{ר}<br>

הַנְּטֹפָתִי&nbsp;&nbsp;{ס}&nbsp; חֵלֶד בֶּן־בַּעֲנָה הַנְּטוֹפָתִי׃&nbsp;&nbsp;{ס}&nbsp;
<b>יא,לא</b>&nbsp;אִיתַי&nbsp;&nbsp;{ר}<br>

בֶּן־רִיבַי מִגִּבְעַת בְּנֵי בִנְיָמִן&nbsp;&nbsp;{ס}&nbsp; בְּנָיָה הַפִּרְעָתֹנִי׃&nbsp;&nbsp;{ס}&nbsp; <b>יא,לב</b>&nbsp;חוּרַי&nbsp;&nbsp;{ר}<br>

מִנַּחֲלֵי גָעַשׁ&nbsp;&nbsp;{ס}&nbsp; אֲבִיאֵל הָעַרְבָתִי׃&nbsp;&nbsp;{ס}&nbsp; <b>יא,לג</b>

עַזְמָוֶת&nbsp;&nbsp;{ר}<br>

הַבַּחֲרוּמִי&nbsp;&nbsp;{ס}&nbsp; אֶלְיַחְבָּא הַשַּׁעַלְבֹנִי׃&nbsp;&nbsp;{ס}&nbsp; <b>יא,לד</b>

בְּנֵי הָשֵׁם&nbsp;&nbsp;{ר}<br>

הַגִּזוֹנִי&nbsp;&nbsp;{ס}&nbsp; יוֹנָתָן בֶּן־שָׁגֵה הַהֲרָרִי׃&nbsp;&nbsp;{ס}&nbsp; <b>יא,לה</b>

אֲחִיאָם&nbsp;&nbsp;{ר}<br>

בֶּן־שָׂכָר הַהֲרָרִי&nbsp;&nbsp;{ס}&nbsp; אֱלִיפַל בֶּן־אוּר׃&nbsp;&nbsp;{ס}&nbsp; <b>יא,לו</b>

חֵפֶר הַמְּכֵרָתִי&nbsp;&nbsp;{ר}<br>

אֲחִיָּה הַפְּלֹנִי׃&nbsp;&nbsp;{ס}&nbsp; <b>יא,לז</b>&nbsp;חֶצְרוֹ הַכַּרְמְלִי&nbsp;

{ס}&nbsp; נַעֲרַי&nbsp;&nbsp;{ר}<br>

בֶּן־אֶזְבָּי׃&nbsp;&nbsp;{ס}&nbsp; <b>יא,לח</b>&nbsp;יוֹאֵל אֲחִי נָתָן&nbsp;&nbsp;{ס}&nbsp; מִבְחָר

בֶּן&nbsp;&nbsp;{ר}<br>

הַגְרִי׃&nbsp;&nbsp;{ס}&nbsp; <b>יא,לט</b>&nbsp;צֶלֶק הָעַמּוֹנִי נַחְרַי הַבֵּרֹתִי

נֹשֵׂא כְּלֵי יוֹאָב בֶּן&nbsp;&nbsp;{ר}<br>

צְרוּיָה׃&nbsp;&nbsp;{ס}&nbsp; <b>יא,מ</b>&nbsp;עִירָא הַיִּתְרִי&nbsp;&nbsp;{ס}&nbsp; גָּרֵב

הַיִּתְרִי׃&nbsp;&nbsp;{ס}&nbsp; <b>יא,מא</b>&nbsp;אוּרִיָּה&nbsp;&nbsp;{ר}<br>

הַחִתִּי&nbsp;&nbsp;{ס}&nbsp; זָבָד בֶּן־אַחְלָי׃&nbsp;&nbsp;{ס}&nbsp; <b>יא,מב</b>&nbsp;עֲדִינָא

בֶן־שִׁיזָא הָראוּבֵנִי&nbsp;&nbsp;{ר}<br>

רֹאשׁ לָראוּבֵנִי וְעָלָיו שְׁלֹשִׁים׃&nbsp;&nbsp;{ס}&nbsp; <b>יא,מג</b>&nbsp;חָנָן

בֶּן־מַעֲכָה וְיוֹשָׁפָט&nbsp;&nbsp;{ר}<br>

הַמִּתְנִי׃&nbsp;&nbsp;{ס}&nbsp; <b>יא,מד</b>&nbsp;עֻזִּיָּא הָעַשְׁתְּרָתִי&nbsp;&nbsp;{ס}&nbsp;

שָׁמָע ויעואל (וִיעִיאֵל)&nbsp;&nbsp;{ר}<br>

בְּנֵי חוֹתָם הָעֲרֹעֵרִי׃&nbsp;&nbsp;{ס}&nbsp; <b>יא,מה</b>&nbsp;יְדִיעֲאֵל בֶּן־שִׁמְרִי

וְיֹחָא אָחִיו&nbsp;&nbsp;{ר}<br>

הַתִּיצִי׃&nbsp;&nbsp;{ס}&nbsp; <b>יא,מו</b>&nbsp;אֱלִיאֵל הַמַּחֲוִים וִירִיבַי וְיוֹשַׁוְיָה

בְּנֵי אֶלְנָעַם&nbsp;&nbsp;{ס}&nbsp; וְיִתְמָה&nbsp;&nbsp;{ר}<br>

הַמּוֹאָבִי׃&nbsp; <b>יא,מז</b>&nbsp;אֱלִיאֵל וְעוֹבֵד&nbsp;&nbsp;{ס}&nbsp; וְיַעֲשִׂיאֵל

הַמְּצֹבָיָה׃&nbsp;&nbsp;{פ}</p>
<p><b>יב,א</b>&nbsp;וְאֵלֶּה הַבָּאִים אֶל־דָּוִיד לְצִיקְלַג עוֹד עָצוּר מִפְּנֵי שָׁאוּל בֶּן־קִישׁ

וְהֵמָּה בַּגִּבּוֹרִים עֹזְרֵי הַמִּלְחָמָה׃&nbsp; <b>יב,ב</b>&nbsp;נֹשְׁקֵי קֶשֶׁת

מַיְמִינִים וּמַשְׂמִאלִים בָּאֲבָנִים וּבַחִצִּים בַּקָּשֶׁת מֵאֲחֵי שָׁאוּל

מִבִּנְיָמִן׃&nbsp; <b>יב,ג</b>&nbsp;הָרֹאשׁ אֲחִיעֶזֶר וְיוֹאָשׁ בְּנֵי הַשְּׁמָעָה

הַגִּבְעָתִי ויזואל (וִיזִיאֵל) וָפֶלֶט בְּנֵי עַזְמָוֶת וּבְרָכָה וְיֵהוּא

הָעַנְּתֹתִי׃&nbsp; <b>יב,ד</b>&nbsp;וְיִשְׁמַעְיָה הַגִּבְעוֹנִי גִּבּוֹר

בַּשְּׁלֹשִׁים וְעַל־הַשְּׁלֹשִׁים׃&nbsp; <b>יב,ה</b>&nbsp;וְיִרְמְיָה וְיַחֲזִיאֵל

וְיוֹחָנָן וְיוֹזָבָד הַגְּדֵרָתִי׃&nbsp;&nbsp;{ס}&nbsp; <b>יב,ו</b>&nbsp;אֶלְעוּזַי

וִירִימוֹת וּבְעַלְיָה וּשְׁמַרְיָהוּ וּשְׁפַטְיָהוּ החריפי (הַחֲרוּפִי)׃&nbsp;
<b>יב,ז</b>&nbsp;אֶלְקָנָה וְיִשִּׁיָּהוּ וַעֲזַרְאֵל וְיוֹעֶזֶר וְיָשָׁבְעָם

הַקָּרְחִים׃&nbsp; <b>יב,ח</b>&nbsp;וְיוֹעֵאלָה וּזְבַדְיָה בְּנֵי יְרֹחָם

מִן־הַגְּדוֹר׃&nbsp; <b>יב,ט</b>&nbsp;וּמִן־הַגָּדִי נִבְדְּלוּ אֶל־דָּוִיד לַמְצַד

מִדְבָּרָה גִּבֹּרֵי הַחַיִל אַנְשֵׁי צָבָא לַמִּלְחָמָה עֹרְכֵי צִנָּה וָרֹמַח

וּפְנֵי אַרְיֵה פְּנֵיהֶם וְכִצְבָאיִם עַל־הֶהָרִים לְמַהֵר׃&nbsp; <b>יב,י</b>&nbsp;עֵזֶר

הָרֹאשׁ עֹבַדְיָה הַשֵּׁנִי אֱלִיאָב הַשְּׁלִשִׁי׃&nbsp; <b>יב,יא</b>&nbsp;מִשְׁמַנָּה

הָרְבִיעִי יִרְמְיָה הַחֲמִשִׁי׃&nbsp; <b>יב,יב</b>&nbsp;עַתַּי הַשִּׁשִּׁי אֱלִיאֵל

הַשְּׁבִעִי׃&nbsp; <b>יב,יג</b>&nbsp;יוֹחָנָן הַשְּׁמִינִי אֶלְזָבָד הַתְּשִׁיעִי׃&nbsp;
<b>יב,יד</b>&nbsp;יִרְמְיָהוּ הָעֲשִׂירִי מַכְבַּנַּי עַשְׁתֵּי עָשָׂר׃&nbsp;&nbsp;{ס}&nbsp;
<b>יב,טו</b>&nbsp;אֵלֶּה מִבְּנֵי־גָד רָאשֵׁי הַצָּבָא אֶחָד לְמֵאָה הַקָּטָן

וְהַגָּדוֹל לְאָלֶף׃&nbsp; <b>יב,טז</b>&nbsp;אֵלֶּה הֵם אֲשֶׁר עָבְרוּ

אֶת־הַיַּרְדֵּן בַּחֹדֶשׁ הָרִאשׁוֹן וְהוּא מְמַלֵּא עַל־כָּל־גדיתיו

(גְּדוֹתָיו) וַיַּבְרִיחוּ אֶת־כָּל־הָעֲמָקִים לַמִּזְרָח וְלַמַּעֲרָב׃&nbsp;&nbsp;{פ}</p>
<p><b>יב,יז</b>&nbsp;וַיָּבֹאוּ מִן־בְּנֵי בִנְיָמִן וִיהוּדָה עַד־לַמְצָד לְדָוִיד׃&nbsp; <b>יב,יח</b>&nbsp;וַיֵּצֵא

דָוִיד לִפְנֵיהֶם וַיַּעַן וַיֹּאמֶר לָהֶם אִם־לְשָׁלוֹם בָּאתֶם אֵלַי לְעָזְרֵנִי

יִהְיֶה־לִּי עֲלֵיכֶם לֵבָב לְיָחַד וְאִם־לְרַמּוֹתַנִי לְצָרַי בְּלֹא חָמָס

בְּכַפַּי יֵרֶא אֱלֹהֵי אֲבוֹתֵינוּ וְיוֹכַח׃&nbsp;&nbsp;{ס}&nbsp; <b>יב,יט</b>&nbsp;וְרוּחַ

לָבְשָׁה אֶת־עֲמָשַׂי רֹאשׁ השלושים (הַשָּׁלִישִׁים) לְךָ דָוִיד וְעִמְּךָ

בֶן־יִשַׁי שָׁלוֹם שָׁלוֹם לְךָ וְשָׁלוֹם לְעֹזְרֶךָ כִּי עֲזָרְךָ אֱלֹהֶיךָ

וַיְקַבְּלֵם דָּוִיד וַיִּתְּנֵם בְּרָאשֵׁי הַגְּדוּד׃&nbsp;&nbsp;{פ}</p>
<p><b>יב,כ</b>&nbsp;וּמִמְּנַשֶּׁה נָפְלוּ עַל־דָּוִיד בְּבֹאוֹ עִם־פְּלִשְׁתִּים עַל־שָׁאוּל לַמִּלְחָמָה וְלֹא

עֲזָרֻם&nbsp; כִּי בְעֵצָה שִׁלְּחֻהוּ סַרְנֵי פְלִשְׁתִּים לֵאמֹר

בְּרָאשֵׁינוּ יִפּוֹל אֶל־אֲדֹנָיו שָׁאוּל׃&nbsp; <b>יב,כא</b>&nbsp;בְּלֶכְתּוֹ

אֶל־צִיקְלַג נָפְלוּ עָלָיו מִמְּנַשֶּׁה עַדְנַח וְיוֹזָבָד וִידִיעֲאֵל

וּמִיכָאֵל וְיוֹזָבָד וֶאֱלִיהוּא וְצִלְּתָי&nbsp; רָאשֵׁי הָאֲלָפִים אֲשֶׁר

לִמְנַשֶּׁה׃&nbsp; <b>יב,כב</b>&nbsp;וְהֵמָּה עָזְרוּ עִם־דָּוִיד עַל־הַגְּדוּד

כִּי־גִבּוֹרֵי חַיִל כֻּלָּם וַיִּהְיוּ שָׂרִים בַּצָּבָא׃&nbsp; <b>יב,כג</b>&nbsp;כִּי

לְעֶת־יוֹם בְּיוֹם יָבֹאוּ עַל־דָּוִיד לְעָזְרוֹ עַד־לְמַחֲנֶה גָדוֹל

כְּמַחֲנֵה אֱלֹהִים׃&nbsp;&nbsp;{פ}</p>
<p><b>יב,כד</b>&nbsp;וְאֵלֶּה מִסְפְּרֵי רָאשֵׁי הֶחָלוּץ לַצָּבָא בָּאוּ עַל־דָּוִיד חֶבְרוֹנָה&nbsp; לְהָסֵב

מַלְכוּת שָׁאוּל אֵלָיו כְּפִי יְהוָה׃&nbsp;&nbsp;{ס}&nbsp; <b>יב,כה</b>&nbsp;בְּנֵי

יְהוּדָה נֹשְׂאֵי צִנָּה וָרֹמַח שֵׁשֶׁת אֲלָפִים וּשְׁמוֹנֶה מֵאוֹת חֲלוּצֵי

צָבָא׃&nbsp;&nbsp;{ס}&nbsp; <b>יב,כו</b>&nbsp;מִן־בְּנֵי שִׁמְעוֹן גִּבּוֹרֵי חַיִל

לַצָּבָא שִׁבְעַת אֲלָפִים וּמֵאָה׃&nbsp;&nbsp;{ס}&nbsp; <b>יב,כז</b>&nbsp;מִן־בְּנֵי

הַלֵּוִי אַרְבַּעַת אֲלָפִים וְשֵׁשׁ מֵאוֹת׃&nbsp;&nbsp;{ס}&nbsp; <b>יב,כח</b>&nbsp;וִיהוֹיָדָע

הַנָּגִיד לְאַהֲרֹן וְעִמּוֹ שְׁלֹשֶׁת אֲלָפִים וּשְׁבַע מֵאוֹת׃&nbsp;&nbsp;{ס}&nbsp;
<b>יב,כט</b>&nbsp;וְצָדוֹק נַעַר גִּבּוֹר חָיִל וּבֵית־אָבִיו שָׂרִים עֶשְׂרִים

וּשְׁנָיִם׃&nbsp;&nbsp;{ס}&nbsp; <b>יב,ל</b>&nbsp;וּמִן־בְּנֵי בִנְיָמִן אֲחֵי שָׁאוּל

שְׁלֹשֶׁת אֲלָפִים וְעַד־הֵנָּה מַרְבִּיתָם שֹׁמְרִים מִשְׁמֶרֶת בֵּית שָׁאוּל׃&nbsp;

{ס}&nbsp; <b>יב,לא</b>&nbsp;וּמִן־בְּנֵי אֶפְרַיִם עֶשְׂרִים אֶלֶף וּשְׁמוֹנֶה

מֵאוֹת גִּבּוֹרֵי חַיִל אַנְשֵׁי שֵׁמוֹת לְבֵית אֲבוֹתָם׃&nbsp;&nbsp;{ס}&nbsp; <b>יב,לב</b>

וּמֵחֲצִי מַטֵּה מְנַשֶּׁה שְׁמוֹנָה עָשָׂר אָלֶף אֲשֶׁר נִקְּבוּ בְּשֵׁמוֹת

לָבוֹא לְהַמְלִיךְ אֶת־דָּוִיד׃&nbsp;&nbsp;{ס}&nbsp; <b>יב,לג</b>&nbsp;וּמִבְּנֵי

יִשָּׂשכָר יוֹדְעֵי בִינָה לַעִתִּים לָדַעַת מַה־יַּעֲשֶׂה יִשְׂרָאֵל

רָאשֵׁיהֶם מָאתַיִם וְכָל־אֲחֵיהֶם עַל־פִּיהֶם׃&nbsp;&nbsp;{ס}&nbsp; <b>יב,לד</b>&nbsp;מִזְּבֻלוּן

יוֹצְאֵי צָבָא עֹרְכֵי מִלְחָמָה בְּכָל־כְּלֵי מִלְחָמָה חֲמִשִּׁים אָלֶף&nbsp;

וְלַעֲדֹר בְּלֹא־לֵב וָלֵב׃&nbsp;&nbsp;{ס}&nbsp; <b>יב,לה</b>&nbsp;וּמִנַּפְתָּלִי

שָׂרִים אָלֶף וְעִמָּהֶם בְּצִנָּה וַחֲנִית שְׁלֹשִׁים וְשִׁבְעָה אָלֶף׃&nbsp;

{ס}&nbsp; <b>יב,לו</b>&nbsp;וּמִן־הַדָּנִי עֹרְכֵי מִלְחָמָה עֶשְׂרִים־וּשְׁמוֹנָה

אֶלֶף וְשֵׁשׁ מֵאוֹת׃&nbsp;&nbsp;{ס}&nbsp; <b>יב,לז</b>&nbsp;וּמֵאָשֵׁר יוֹצְאֵי צָבָא

לַעֲרֹךְ מִלְחָמָה אַרְבָּעִים אָלֶף׃&nbsp;&nbsp;{ס}&nbsp; <b>יב,לח</b>&nbsp;וּמֵעֵבֶר

לַיַּרְדֵּן מִן־הָראוּבֵנִי וְהַגָּדִי וַחֲצִי שֵׁבֶט מְנַשֶּׁה בְּכֹל כְּלֵי

צְבָא מִלְחָמָה מֵאָה וְעֶשְׂרִים אָלֶף׃&nbsp;&nbsp;{ס}&nbsp; <b>יב,לט</b>&nbsp;כָּל־אֵלֶּה

אַנְשֵׁי מִלְחָמָה עֹדְרֵי מַעֲרָכָה בְּלֵבָב שָׁלֵם בָּאוּ חֶבְרוֹנָה

לְהַמְלִיךְ אֶת־דָּוִיד עַל־כָּל־יִשְׂרָאֵל וְגַם כָּל־שֵׁרִית יִשְׂרָאֵל לֵב

אֶחָד לְהַמְלִיךְ אֶת־דָּוִיד׃&nbsp; <b>יב,מ</b>&nbsp;וַיִּהְיוּ־שָׁם עִם־דָּוִיד

יָמִים שְׁלוֹשָׁה אֹכְלִים וְשׁוֹתִים&nbsp; כִּי־הֵכִינוּ לָהֶם אֲחֵיהֶם׃&nbsp;
<b>יב,מא</b>&nbsp;וְגַם הַקְּרוֹבִים־אֲלֵיהֶם עַד־יִשָּׂשכָר וּזְבֻלוּן וְנַפְתָּלִי

מְבִיאִים לֶחֶם בַּחֲמוֹרִים וּבַגְּמַלִּים וּבַפְּרָדִים וּבַבָּקָר מַאֲכָל

קֶמַח דְּבֵלִים וְצִמּוּקִים וְיַיִן־וְשֶׁמֶן וּבָקָר וְצֹאן לָרֹב&nbsp; כִּי

שִׂמְחָה בְּיִשְׂרָאֵל׃&nbsp;&nbsp;{פ}</p>
<p><b>יג,א</b>&nbsp;וַיִּוָּעַץ דָּוִיד עִם־שָׂרֵי הָאֲלָפִים וְהַמֵּאוֹת לְכָל־נָגִיד׃&nbsp; <b>יג,ב</b>&nbsp;וַיֹּאמֶר

דָּוִיד לְכֹל קְהַל יִשְׂרָאֵל אִם־עֲלֵיכֶם טוֹב וּמִן־יְהוָה אֱלֹהֵינוּ

נִפְרְצָה נִשְׁלְחָה עַל־אַחֵינוּ הַנִּשְׁאָרִים בְּכֹל אַרְצוֹת יִשְׂרָאֵל

וְעִמָּהֶם הַכֹּהֲנִים וְהַלְוִיִּם בְּעָרֵי מִגְרְשֵׁיהֶם וְיִקָּבְצוּ

אֵלֵינוּ׃&nbsp; <b>יג,ג</b>&nbsp;וְנָסֵבָּה אֶת־אֲרוֹן אֱלֹהֵינוּ אֵלֵינוּ&nbsp; כִּי־לֹא

דְרַשְׁנֻהוּ בִּימֵי שָׁאוּל׃&nbsp; <b>יג,ד</b>&nbsp;וַיֹּאמְרוּ כָל־הַקָּהָל

לַעֲשׂוֹת כֵּן&nbsp; כִּי־יָשַׁר הַדָּבָר בְּעֵינֵי כָל־הָעָם׃&nbsp; <b>יג,ה</b>

וַיַּקְהֵל דָּוִיד אֶת־כָּל־יִשְׂרָאֵל מִן־שִׁיחוֹר מִצְרַיִם וְעַד־לְבוֹא

חֲמָת לְהָבִיא אֶת־אֲרוֹן הָאֱלֹהִים מִקִּרְיַת יְעָרִים׃&nbsp; <b>יג,ו</b>&nbsp;וַיַּעַל

דָּוִיד וְכָל־יִשְׂרָאֵל בַּעֲלָתָה אֶל־קִרְיַת יְעָרִים אֲשֶׁר לִיהוּדָה&nbsp;

לְהַעֲלוֹת מִשָּׁם אֵת אֲרוֹן הָאֱלֹהִים יְהוָה יוֹשֵׁב הַכְּרוּבִים

אֲשֶׁר־נִקְרָא שֵׁם׃&nbsp; <b>יג,ז</b>&nbsp;וַיַּרְכִּיבוּ אֶת־אֲרוֹן הָאֱלֹהִים

עַל־עֲגָלָה חֲדָשָׁה מִבֵּית אֲבִינָדָב וְעֻזָּא וְאַחְיוֹ נֹהֲגִים בָּעֲגָלָה׃&nbsp;
<b>יג,ח</b>&nbsp;וְדָוִיד וְכָל־יִשְׂרָאֵל מְשַׂחֲקִים לִפְנֵי הָאֱלֹהִים בְּכָל־עֹז

וּבְשִׁירִים וּבְכִנֹּרוֹת וּבִנְבָלִים וּבְתֻפִּים וּבִמְצִלְתַּיִם

וּבַחֲצֹצְרוֹת׃&nbsp; <b>יג,ט</b>&nbsp;וַיָּבֹאוּ עַד־גֹּרֶן כִּידֹן וַיִּשְׁלַח

עֻזָּא אֶת־יָדוֹ לֶאֱחֹז אֶת־הָאָרוֹן כִּי שָׁמְטוּ הַבָּקָר׃&nbsp; <b>יג,י</b>

וַיִּחַר־אַף יְהוָה בְּעֻזָּא וַיַּכֵּהוּ עַל אֲשֶׁר־שָׁלַח יָדוֹ עַל־הָאָרוֹן

וַיָּמָת שָׁם לִפְנֵי אֱלֹהִים׃&nbsp; <b>יג,יא</b>&nbsp;וַיִּחַר לְדָוִיד כִּי־פָרַץ

יְהוָה פֶּרֶץ בְּעֻזָּא וַיִּקְרָא לַמָּקוֹם הַהוּא פֶּרֶץ עֻזָּא עַד הַיּוֹם

הַזֶּה׃&nbsp; <b>יג,יב</b>&nbsp;וַיִּירָא דָוִיד אֶת־הָאֱלֹהִים בַּיּוֹם הַהוּא

לֵאמֹר&nbsp; הֵיךְ אָבִיא אֵלַי אֵת אֲרוֹן הָאֱלֹהִים׃&nbsp; <b>יג,יג</b>&nbsp;וְלֹא־הֵסִיר

דָּוִיד אֶת־הָאָרוֹן אֵלָיו אֶל־עִיר דָּוִיד וַיַּטֵּהוּ אֶל־בֵּית עֹבֵד־אֱדֹם הַגִּתִּי׃&nbsp;
<b>יג,יד</b>&nbsp;וַיֵּשֶׁב אֲרוֹן הָאֱלֹהִים עִם־בֵּית עֹבֵד אֱדֹם בְּבֵיתוֹ

שְׁלֹשָׁה חֳדָשִׁים וַיְבָרֶךְ יְהוָה אֶת־בֵּית עֹבֵד־אֱדֹם

וְאֶת־כָּל־אֲשֶׁר־לוֹ׃&nbsp;&nbsp;{ס}&nbsp; <b>יד,א</b>&nbsp;וַיִּשְׁלַח חירם (חוּרָם)

מֶלֶךְ־צֹר מַלְאָכִים אֶל־דָּוִיד וַעֲצֵי אֲרָזִים וְחָרָשֵׁי קִיר וְחָרָשֵׁי

עֵצִים לִבְנוֹת לוֹ בָּיִת׃&nbsp; <b>יד,ב</b>&nbsp;וַיֵּדַע דָּוִיד כִּי־הֱכִינוֹ

יְהוָה לְמֶלֶךְ עַל־יִשְׂרָאֵל&nbsp; כִּי־נִשֵּׂאת לְמַעְלָה מַלְכוּתוֹ

בַּעֲבוּר עַמּוֹ יִשְׂרָאֵל׃&nbsp;&nbsp;{ס}&nbsp; <b>יד,ג</b>&nbsp;וַיִּקַּח דָּוִיד עוֹד

נָשִׁים בִּירוּשָׁלִָם וַיּוֹלֶד דָּוִיד עוֹד בָּנִים וּבָנוֹת׃&nbsp; <b>יד,ד</b>

וְאֵלֶּה שְׁמוֹת הַיְלוּדִים אֲשֶׁר הָיוּ־לוֹ בִּירוּשָׁלִָם&nbsp; שַׁמּוּעַ

וְשׁוֹבָב נָתָן וּשְׁלֹמֹה׃&nbsp; <b>יד,ה</b>&nbsp;וְיִבְחָר וֶאֱלִישׁוּעַ וְאֶלְפָּלֶט׃&nbsp;
<b>יד,ו</b>&nbsp;וְנֹגַהּ וְנֶפֶג וְיָפִיעַ׃&nbsp; <b>יד,ז</b>&nbsp;וֶאֱלִישָׁמָע

וּבְעֶלְיָדָע וֶאֱלִיפָלֶט׃&nbsp;&nbsp;{פ}</p>
<p><b>יד,ח</b>&nbsp;וַיִּשְׁמְעוּ פְלִשְׁתִּים כִּי־נִמְשַׁח דָּוִיד לְמֶלֶךְ עַל־כָּל־יִשְׂרָאֵל וַיַּעֲלוּ

כָל־פְּלִשְׁתִּים לְבַקֵּשׁ אֶת־דָּוִיד וַיִּשְׁמַע דָּוִיד וַיֵּצֵא לִפְנֵיהֶם׃&nbsp;
<b>יד,ט</b>&nbsp;וּפְלִשְׁתִּים בָּאוּ וַיִּפְשְׁטוּ בְּעֵמֶק רְפָאִים׃&nbsp; <b>יד,י</b>

וַיִּשְׁאַל דָּוִיד בֵּאלֹהִים לֵאמֹר הַאֶעֱלֶה עַל־פלשתיים (פְּלִשְׁתִּים)

וּנְתַתָּם בְּיָדִי וַיֹּאמֶר לוֹ יְהוָה עֲלֵה וּנְתַתִּים בְּיָדֶךָ׃&nbsp; <b>יד,יא</b>

וַיַּעֲלוּ בְּבַעַל־פְּרָצִים וַיַּכֵּם שָׁם דָּוִיד וַיֹּאמֶר דָּוִיד פָּרַץ

הָאֱלֹהִים אֶת־אוֹיְבַי בְּיָדִי כְּפֶרֶץ מָיִם עַל־כֵּן קָרְאוּ שֵׁם־הַמָּקוֹם

הַהוּא בַּעַל פְּרָצִים׃&nbsp; <b>יד,יב</b>&nbsp;וַיַּעַזְבוּ שָׁם אֶת־אֱלֹהֵיהֶם וַיֹּאמֶר

דָּוִיד וַיִּשָּׂרְפוּ בָּאֵשׁ׃&nbsp;&nbsp;{פ}</p>
<p><b>יד,יג</b>&nbsp;וַיֹּסִיפוּ עוֹד פְּלִשְׁתִּים וַיִּפְשְׁטוּ בָּעֵמֶק׃&nbsp; <b>יד,יד</b>&nbsp;וַיִּשְׁאַל עוֹד

דָּוִיד בֵּאלֹהִים וַיֹּאמֶר לוֹ הָאֱלֹהִים לֹא תַעֲלֶה אַחֲרֵיהֶם&nbsp; הָסֵב

מֵעֲלֵיהֶם וּבָאתָ לָהֶם מִמּוּל הַבְּכָאִים׃&nbsp; <b>יד,טו</b>&nbsp;וִיהִי

כְּשָׁמְעֲךָ אֶת־קוֹל הַצְּעָדָה בְּרָאשֵׁי הַבְּכָאִים אָז תֵּצֵא בַמִּלְחָמָה&nbsp;

כִּי־יָצָא הָאֱלֹהִים לְפָנֶיךָ לְהַכּוֹת אֶת־מַחֲנֵה פְלִשְׁתִּים׃&nbsp; <b>יד,טז</b>

וַיַּעַשׂ דָּוִיד כַּאֲשֶׁר צִוָּהוּ הָאֱלֹהִים וַיַּכּוּ אֶת־מַחֲנֵה

פְלִשְׁתִּים מִגִּבְעוֹן וְעַד־גָּזְרָה׃&nbsp; <b>יד,יז</b>&nbsp;וַיֵּצֵא

שֵׁם־דָּוִיד בְּכָל־הָאֲרָצוֹת וַיהוָה נָתַן אֶת־פַּחְדּוֹ עַל־כָּל־הַגּוֹיִם׃&nbsp;
<b>טו,א</b>&nbsp;וַיַּעַשׂ־לוֹ בָתִּים בְּעִיר דָּוִיד וַיָּכֶן מָקוֹם לַאֲרוֹן

הָאֱלֹהִים וַיֶּט־לוֹ אֹהֶל׃&nbsp; <b>טו,ב</b>&nbsp;אָז אָמַר דָּוִיד לֹא לָשֵׂאת

אֶת־אֲרוֹן הָאֱלֹהִים כִּי אִם־הַלְוִיִּם&nbsp; כִּי־בָם בָּחַר יְהוָה לָשֵׂאת

אֶת־אֲרוֹן יְהוָה וּלְשָׁרְתוֹ עַד־עוֹלָם׃&nbsp;&nbsp;{פ}</p>
<p><b>טו,ג</b>&nbsp;וַיַּקְהֵל דָּוִיד אֶת־כָּל־יִשְׂרָאֵל אֶל־יְרוּשָׁלִָם לְהַעֲלוֹת אֶת־אֲרוֹן יְהוָה

אֶל־מְקוֹמוֹ אֲשֶׁר־הֵכִין לוֹ׃&nbsp; <b>טו,ד</b>&nbsp;וַיֶּאֱסֹף דָּוִיד אֶת־בְּנֵי

אַהֲרֹן וְאֶת־הַלְוִיִּם׃&nbsp;&nbsp;{ס}&nbsp; <b>טו,ה</b>&nbsp;לִבְנֵי קְהָת אוּרִיאֵל

הַשָּׂר וְאֶחָיו מֵאָה וְעֶשְׂרִים׃&nbsp;&nbsp;{ס}&nbsp; <b>טו,ו</b>&nbsp;לִבְנֵי מְרָרִי

עֲשָׂיָה הַשָּׂר וְאֶחָיו מָאתַיִם וְעֶשְׂרִים׃&nbsp;&nbsp;{ס}&nbsp; <b>טו,ז</b>&nbsp;לִבְנֵי

גֵּרְשׁוֹם יוֹאֵל הַשָּׂר וְאֶחָיו מֵאָה וּשְׁלֹשִׁים׃&nbsp;&nbsp;{ס}&nbsp; <b>טו,ח</b>

לִבְנֵי אֱלִיצָפָן שְׁמַעְיָה הַשָּׂר וְאֶחָיו מָאתָיִם׃&nbsp;&nbsp;{ס}&nbsp; <b>טו,ט</b>

לִבְנֵי חֶבְרוֹן אֱלִיאֵל הַשָּׂר וְאֶחָיו שְׁמוֹנִים׃&nbsp;&nbsp;{ס}&nbsp; <b>טו,י</b>

לִבְנֵי עֻזִּיאֵל&nbsp; עַמִּינָדָב הַשָּׂר וְאֶחָיו מֵאָה וּשְׁנֵים עָשָׂר׃&nbsp;&nbsp;{פ}</p>
<p><b>טו,יא</b>&nbsp;וַיִּקְרָא דָוִיד לְצָדוֹק וּלְאֶבְיָתָר הַכֹּהֲנִים וְלַלְוִיִּם לְאוּרִיאֵל עֲשָׂיָה

וְיוֹאֵל שְׁמַעְיָה וֶאֱלִיאֵל וְעַמִּינָדָב׃&nbsp;&nbsp;{ס}&nbsp; <b>טו,יב</b>&nbsp;וַיֹּאמֶר

לָהֶם אַתֶּם רָאשֵׁי הָאָבוֹת לַלְוִיִּם הִתְקַדְּשׁוּ אַתֶּם וַאֲחֵיכֶם

וְהַעֲלִיתֶם אֵת אֲרוֹן יְהוָה אֱלֹהֵי יִשְׂרָאֵל אֶל־הֲכִינוֹתִי לוֹ׃&nbsp; <b>טו,יג</b>

כִּי לְמַבָּרִאשׁוֹנָה לֹא אַתֶּם פָּרַץ יְהוָה אֱלֹהֵינוּ בָּנוּ כִּי־לֹא

דְרַשְׁנֻהוּ כַּמִּשְׁפָּט׃&nbsp; <b>טו,יד</b>&nbsp;וַיִּתְקַדְּשׁוּ הַכֹּהֲנִים

וְהַלְוִיִּם לְהַעֲלוֹת אֶת־אֲרוֹן יְהוָה אֱלֹהֵי יִשְׂרָאֵל׃&nbsp; <b>טו,טו</b>

וַיִּשְׂאוּ בְנֵי־הַלְוִיִּם אֵת אֲרוֹן הָאֱלֹהִים כַּאֲשֶׁר צִוָּה מֹשֶׁה

כִּדְבַר יְהוָה בִּכְתֵפָם בַּמֹּטוֹת עֲלֵיהֶם׃&nbsp;&nbsp;{פ}</p>
<p><b>טו,טז</b>&nbsp;וַיֹּאמֶר דָּוִיד לְשָׂרֵי הַלְוִיִּם לְהַעֲמִיד אֶת־אֲחֵיהֶם הַמְשֹׁרְרִים בִּכְלֵי־שִׁיר

נְבָלִים וְכִנֹּרוֹת וּמְצִלְתָּיִם מַשְׁמִיעִים לְהָרִים־בְּקוֹל לְשִׂמְחָה׃&nbsp;&nbsp;{פ}</p>
<p><b>טו,יז</b>&nbsp;וַיַּעֲמִידוּ הַלְוִיִּם אֵת הֵימָן בֶּן־יוֹאֵל וּמִן־אֶחָיו אָסָף בֶּן־בֶּרֶכְיָהוּ&nbsp;

{ס}&nbsp; וּמִן־בְּנֵי מְרָרִי אֲחֵיהֶם אֵיתָן בֶּן־קוּשָׁיָהוּ׃&nbsp; <b>טו,יח</b>

וְעִמָּהֶם אֲחֵיהֶם הַמִּשְׁנִים&nbsp; זְכַרְיָהוּ בֵּן וְיַעֲזִיאֵל

וּשְׁמִירָמוֹת וִיחִיאֵל וְעֻנִּי אֱלִיאָב וּבְנָיָהוּ וּמַעֲשֵׂיָהוּ

וּמַתִּתְיָהוּ וֶאֱלִיפְלֵהוּ וּמִקְנֵיָהוּ וְעֹבֵד אֱדֹם וִיעִיאֵל

הַשֹּׁעֲרִים׃&nbsp; <b>טו,יט</b>&nbsp;וְהַמְשֹׁרְרִים הֵימָן אָסָף וְאֵיתָן

בִּמְצִלְתַּיִם נְחֹשֶׁת לְהַשְׁמִיעַ׃&nbsp; <b>טו,כ</b>&nbsp;וּזְכַרְיָה וַעֲזִיאֵל

וּשְׁמִירָמוֹת וִיחִיאֵל וְעֻנִּי וֶאֱלִיאָב וּמַעֲשֵׂיָהוּ וּבְנָיָהוּ

בִּנְבָלִים עַל־עֲלָמוֹת׃&nbsp; <b>טו,כא</b>&nbsp;וּמַתִּתְיָהוּ וֶאֱלִיפְלֵהוּ וּמִקְנֵיָהוּ

וְעֹבֵד אֱדֹם וִיעִיאֵל וַעֲזַזְיָהוּ בְּכִנֹּרוֹת עַל־הַשְּׁמִינִית לְנַצֵּחַ׃&nbsp;
<b>טו,כב</b>&nbsp;וּכְנַנְיָהוּ שַׂר־הַלְוִיִּם בְּמַשָּׂא יָסֹר בַּמַּשָּׂא כִּי

מֵבִין הוּא׃&nbsp; <b>טו,כג</b>&nbsp;וּבֶרֶכְיָה וְאֶלְקָנָה שֹׁעֲרִים לָאָרוֹן׃&nbsp;
<b>טו,כד</b>&nbsp;וּשְׁבַנְיָהוּ וְיוֹשָׁפָט וּנְתַנְאֵל וַעֲמָשַׂי וּזְכַרְיָהוּ

וּבְנָיָהוּ וֶאֱלִיעֶזֶר הַכֹּהֲנִים מחצצרים (מַחְצְרִים) בַּחֲצֹצְרוֹת לִפְנֵי

אֲרוֹן הָאֱלֹהִים וְעֹבֵד אֱדֹם וִיחִיָּה שֹׁעֲרִים לָאָרוֹן׃&nbsp; <b>טו,כה</b>

וַיְהִי דָוִיד וְזִקְנֵי יִשְׂרָאֵל וְשָׂרֵי הָאֲלָפִים&nbsp; הַהֹלְכִים לְהַעֲלוֹת

אֶת־אֲרוֹן בְּרִית־יְהוָה מִן־בֵּית עֹבֵד־אֱדֹם בְּשִׂמְחָה׃&nbsp;&nbsp;{פ}</p>
<p><b>טו,כו</b>&nbsp;וַיְהִי בֶּעְזֹר הָאֱלֹהִים אֶת־הַלְוִיִּם נֹשְׂאֵי אֲרוֹן בְּרִית־יְהוָה וַיִּזְבְּחוּ

שִׁבְעָה־פָרִים וְשִׁבְעָה אֵילִים׃&nbsp; <b>טו,כז</b>&nbsp;וְדָוִיד מְכֻרְבָּל

בִּמְעִיל בּוּץ וְכָל־הַלְוִיִּם הַנֹּשְׂאִים אֶת־הָאָרוֹן וְהַמְשֹׁרְרִים

וּכְנַנְיָה הַשַּׂר הַמַּשָּׂא הַמְשֹׁרְרִים וְעַל־דָּוִיד אֵפוֹד בָּד׃&nbsp; <b>טו,כח</b>

וְכָל־יִשְׂרָאֵל מַעֲלִים אֶת־אֲרוֹן בְּרִית־יְהוָה בִּתְרוּעָה וּבְקוֹל

שׁוֹפָר וּבַחֲצֹצְרוֹת וּבִמְצִלְתָּיִם מַשְׁמִעִים בִּנְבָלִים וְכִנֹּרוֹת׃&nbsp;
<b>טו,כט</b>&nbsp;וַיְהִי אֲרוֹן בְּרִית יְהוָה בָּא עַד־עִיר דָּוִיד וּמִיכַל

בַּת־שָׁאוּל נִשְׁקְפָה בְּעַד הַחַלּוֹן וַתֵּרֶא אֶת־הַמֶּלֶךְ דָּוִיד

מְרַקֵּד וּמְשַׂחֵק וַתִּבֶז לוֹ בְּלִבָּהּ׃&nbsp;&nbsp;{פ}</p>
<p><b>טז,א</b>&nbsp;וַיָּבִיאוּ אֶת־אֲרוֹן הָאֱלֹהִים וַיַּצִּיגוּ אֹתוֹ בְּתוֹךְ הָאֹהֶל אֲשֶׁר נָטָה־לוֹ

דָּוִיד וַיַּקְרִיבוּ עֹלוֹת וּשְׁלָמִים לִפְנֵי הָאֱלֹהִים׃&nbsp; <b>טז,ב</b>&nbsp;וַיְכַל

דָּוִיד מֵהַעֲלוֹת הָעֹלָה וְהַשְּׁלָמִים וַיְבָרֶךְ אֶת־הָעָם בְּשֵׁם יְהוָה׃&nbsp;
<b>טז,ג</b>&nbsp;וַיְחַלֵּק לְכָל־אִישׁ יִשְׂרָאֵל מֵאִישׁ וְעַד־אִשָּׁה לְאִישׁ

כִּכַּר־לֶחֶם וְאֶשְׁפָּר וַאֲשִׁישָׁה׃&nbsp; <b>טז,ד</b>&nbsp;וַיִּתֵּן לִפְנֵי

אֲרוֹן יְהוָה מִן־הַלְוִיִּם מְשָׁרְתִים וּלְהַזְכִּיר וּלְהוֹדוֹת וּלְהַלֵּל

לַיהוָה אֱלֹהֵי יִשְׂרָאֵל׃&nbsp;&nbsp;{ס}&nbsp; <b>טז,ה</b>&nbsp;אָסָף הָרֹאשׁ

וּמִשְׁנֵהוּ זְכַרְיָה יְעִיאֵל וּשְׁמִירָמוֹת וִיחִיאֵל וּמַתִּתְיָה

וֶאֱלִיאָב וּבְנָיָהוּ וְעֹבֵד אֱדֹם וִיעִיאֵל בִּכְלֵי נְבָלִים וּבְכִנֹּרוֹת

וְאָסָף בַּמְצִלְתַּיִם מַשְׁמִיעַ׃&nbsp; <b>טז,ו</b>&nbsp;וּבְנָיָהוּ וְיַחֲזִיאֵל

הַכֹּהֲנִים בַּחֲצֹצְרוֹת תָּמִיד לִפְנֵי אֲרוֹן בְּרִית־הָאֱלֹהִים׃&nbsp; <b>טז,ז</b>

בַּיּוֹם הַהוּא אָז נָתַן דָּוִיד בָּרֹאשׁ לְהֹדוֹת לַיהוָה בְּיַד־אָסָף

וְאֶחָיו׃&nbsp;&nbsp;{ש}</p>
<p><b>טז,ח</b>&nbsp;הוֹדוּ לַיהוָה קִרְאוּ בִשְׁמוֹ &nbsp;&nbsp;{ס}&nbsp; הוֹדִיעוּ בָעַמִּים עֲלִילֹתָיו׃&nbsp;&nbsp;{ר}<br>
<b>טז,ט</b>&nbsp;שִׁירוּ לוֹ זַמְּרוּ־לוֹ &nbsp;&nbsp;{ס}&nbsp; שִׂיחוּ בְּכָל־נִפְלְאֹתָיו׃&nbsp;&nbsp;{ר}<br>
<b>טז,י</b>&nbsp;הִתְהַלְלוּ בְּשֵׁם קָדְשׁוֹ &nbsp;&nbsp;{ס}&nbsp; יִשְׂמַח לֵב מְבַקְשֵׁי

יְהוָה׃&nbsp;&nbsp;{ר}<br>
<b>טז,יא</b>&nbsp;דִּרְשׁוּ יְהוָה וְעֻזּוֹ &nbsp;&nbsp;{ס}&nbsp; בַּקְּשׁוּ פָנָיו

תָּמִיד׃&nbsp;&nbsp;{ר}<br>
<b>טז,יב</b>&nbsp;זִכְרוּ נִפְלְאֹתָיו אֲשֶׁר עָשָׂה &nbsp;&nbsp;{ס}&nbsp; מֹפְתָיו

וּמִשְׁפְּטֵי־פִיהוּ׃&nbsp;&nbsp;{ר}<br>
<b>טז,יג</b>&nbsp;זֶרַע יִשְׂרָאֵל עַבְדּוֹ &nbsp;&nbsp;{ס}&nbsp; בְּנֵי יַעֲקֹב בְּחִירָיו׃&nbsp;&nbsp;{ר}<br>
<b>טז,יד</b>&nbsp;הוּא יְהוָה אֱלֹהֵינוּ &nbsp;&nbsp;{ס}&nbsp; בְּכָל־הָאָרֶץ מִשְׁפָּטָיו׃&nbsp;&nbsp;{ר}<br>
<b>טז,טו</b>&nbsp;זִכְרוּ לְעוֹלָם בְּרִיתוֹ &nbsp;&nbsp;{ס}&nbsp; דָּבָר צִוָּה לְאֶלֶף

דּוֹר׃&nbsp;&nbsp;{ר}<br>
<b>טז,טז</b>&nbsp;אֲשֶׁר כָּרַת אֶת־אַבְרָהָם &nbsp;&nbsp;{ס}&nbsp; וּשְׁבוּעָתוֹ לְיִצְחָק׃&nbsp;&nbsp;{ר}<br>
<b>טז,יז</b>&nbsp;וַיַּעֲמִידֶהָ לְיַעֲקֹב לְחֹק &nbsp;&nbsp;{ס}&nbsp; לְיִשְׂרָאֵל

בְּרִית עוֹלָם׃&nbsp;&nbsp;{ר}<br>
<b>טז,יח</b>&nbsp;לֵאמֹר לְךָ אֶתֵּן אֶרֶץ־כְּנָעַן &nbsp;&nbsp;{ס}&nbsp; חֶבֶל נַחֲלַתְכֶם׃&nbsp;&nbsp;{ר}<br>
<b>טז,יט</b>&nbsp;בִּהְיוֹתְכֶם מְתֵי מִסְפָּר &nbsp;&nbsp;{ס}&nbsp; כִּמְעַט וְגָרִים

בָּהּ׃&nbsp;&nbsp;{ר}<br>
<b>טז,כ</b>&nbsp;וַיִּתְהַלְּכוּ מִגּוֹי אֶל־גּוֹי &nbsp;&nbsp;{ס}&nbsp; וּמִמַּמְלָכָה

אֶל־עַם אַחֵר׃&nbsp;&nbsp;{ר}<br>
<b>טז,כא</b>&nbsp;לֹא־הִנִּיחַ לְאִישׁ לְעָשְׁקָם &nbsp;&nbsp;{ס}&nbsp; וַיּוֹכַח עֲלֵיהֶם

מְלָכִים׃&nbsp;&nbsp;{ר}<br>
<b>טז,כב</b>&nbsp;אַל־תִּגְּעוּ בִּמְשִׁיחָי &nbsp;&nbsp;{ס}&nbsp; וּבִנְבִיאַי אַל־תָּרֵעוּ׃&nbsp;&nbsp;{ר}<br>

{ש}</p>
<p><b>טז,כג</b>&nbsp;שִׁירוּ לַיהוָה כָּל־הָאָרֶץ &nbsp;&nbsp;{ס}&nbsp; בַּשְּׂרוּ מִיּוֹם־אֶל־יוֹם יְשׁוּעָתוֹ׃&nbsp;&nbsp;{ר}<br>
<b>טז,כד</b>&nbsp;סַפְּרוּ בַגּוֹיִם אֶת־כְּבוֹדוֹ &nbsp;&nbsp;{ס}&nbsp; בְּכָל־הָעַמִּים

נִפְלְאֹתָיו׃&nbsp;&nbsp;{ר}<br>
<b>טז,כה</b>&nbsp;כִּי גָדוֹל יְהוָה וּמְהֻלָּל מְאֹד &nbsp;&nbsp;{ס}&nbsp; וְנוֹרָא הוּא

עַל־כָּל־אֱלֹהִים׃&nbsp;&nbsp;{ר}<br>
<b>טז,כו</b>&nbsp;כִּי כָּל־אֱלֹהֵי הָעַמִּים אֱלִילִים &nbsp;&nbsp;{ס}&nbsp; וַיהוָה

שָׁמַיִם עָשָׂה׃&nbsp;&nbsp;{ר}<br>
<b>טז,כז</b>&nbsp;הוֹד וְהָדָר לְפָנָיו &nbsp;&nbsp;{ס}&nbsp; עֹז וְחֶדְוָה בִּמְקֹמוֹ׃&nbsp;&nbsp;{ר}<br>
<b>טז,כח</b>&nbsp;הָבוּ לַיהוָה מִשְׁפְּחוֹת עַמִּים &nbsp;&nbsp;{ס}&nbsp; הָבוּ לַיהוָה

כָּבוֹד וָעֹז׃&nbsp;&nbsp;{ר}<br>
<b>טז,כט</b>&nbsp;הָבוּ לַיהוָה כְּבוֹד שְׁמוֹ&nbsp;&nbsp;{ס}&nbsp; שְׂאוּ מִנְחָה וּבֹאוּ

לְפָנָיו &nbsp;&nbsp;{ר}<br>

הִשְׁתַּחֲווּ לַיהוָה בְּהַדְרַת־קֹדֶשׁ׃&nbsp;&nbsp;{ס}&nbsp; <b>טז,ל</b>&nbsp;חִילוּ

מִלְּפָנָיו כָּל־הָאָרֶץ &nbsp;&nbsp;{ר}<br>

אַף־תִּכּוֹן תֵּבֵל בַּל־תִּמּוֹט׃&nbsp;&nbsp;{ס}&nbsp; <b>טז,לא</b>&nbsp;יִשְׂמְחוּ

הַשָּׁמַיִם וְתָגֵל הָאָרֶץ &nbsp;&nbsp;{ר}<br>

וְיֹאמְרוּ בַגּוֹיִם יְהוָה מָלָךְ׃&nbsp;&nbsp;{ס}&nbsp; <b>טז,לב</b>&nbsp;יִרְעַם הַיָּם

וּמְלוֹאוֹ &nbsp;&nbsp;{ר}<br>

יַעֲלֹץ הַשָּׂדֶה וְכָל־אֲשֶׁר־בּוֹ׃&nbsp;&nbsp;{ס}&nbsp; <b>טז,לג</b>&nbsp;אָז יְרַנְּנוּ

עֲצֵי הַיָּעַר&nbsp;&nbsp;{ר}<br>

מִלִּפְנֵי יְהוָה כִּי־בָא לִשְׁפּוֹט אֶת־הָאָרֶץ׃&nbsp;&nbsp;{ס}&nbsp; <b>טז,לד</b>

הוֹדוּ לַיהוָה כִּי טוֹב &nbsp;&nbsp;{ר}<br>

כִּי לְעוֹלָם חַסְדּוֹ׃&nbsp;&nbsp;{ס}&nbsp; <b>טז,לה</b>&nbsp;וְאִמְרוּ הוֹשִׁיעֵנוּ

אֱלֹהֵי יִשְׁעֵנוּ&nbsp;&nbsp;{ר}<br>

וְקַבְּצֵנוּ וְהַצִּילֵנוּ מִן־הַגּוֹיִם&nbsp;&nbsp;{ס}&nbsp; לְהֹדוֹת לְשֵׁם קָדְשֶׁךָ&nbsp;&nbsp;{ר}<br>

לְהִשְׁתַּבֵּחַ בִּתְהִלָּתֶךָ׃&nbsp;&nbsp;{ס}&nbsp; <b>טז,לו</b>&nbsp;בָּרוּךְ יְהוָה

אֱלֹהֵי יִשְׂרָאֵל &nbsp;&nbsp;{ר}<br>

מִן־הָעוֹלָם וְעַד הָעֹלָם וַיֹּאמְרוּ כָל־הָעָם אָמֵן &nbsp;&nbsp;{ס}&nbsp; וְהַלֵּל

לַיהוָה׃&nbsp;&nbsp;{ר}<br>

{ש}</p>
<p><b>טז,לז</b>&nbsp;וַיַּעֲזָב־שָׁם לִפְנֵי אֲרוֹן בְּרִית־יְהוָה לְאָסָף וּלְאֶחָיו&nbsp; לְשָׁרֵת לִפְנֵי

הָאָרוֹן תָּמִיד לִדְבַר־יוֹם בְּיוֹמוֹ׃&nbsp; <b>טז,לח</b>&nbsp;וְעֹבֵד אֱדֹם

וַאֲחֵיהֶם שִׁשִּׁים וּשְׁמוֹנָה&nbsp;&nbsp;{ס}&nbsp; וְעֹבֵד אֱדֹם בֶּן־יְדִיתוּן

וְחֹסָה לְשֹׁעֲרִים׃&nbsp; <b>טז,לט</b>&nbsp;וְאֵת צָדוֹק הַכֹּהֵן וְאֶחָיו

הַכֹּהֲנִים לִפְנֵי מִשְׁכַּן יְהוָה בַּבָּמָה אֲשֶׁר בְּגִבְעוֹן׃&nbsp; <b>טז,מ</b>

לְהַעֲלוֹת עֹלוֹת לַיהוָה עַל־מִזְבַּח הָעֹלָה תָּמִיד לַבֹּקֶר וְלָעָרֶב

וּלְכָל־הַכָּתוּב בְּתוֹרַת יְהוָה אֲשֶׁר צִוָּה עַל־יִשְׂרָאֵל׃&nbsp; <b>טז,מא</b>

וְעִמָּהֶם הֵימָן וִידוּתוּן וּשְׁאָר הַבְּרוּרִים אֲשֶׁר נִקְּבוּ בְּשֵׁמוֹת

לְהֹדוֹת לַיהוָה כִּי לְעוֹלָם חַסְדּוֹ׃&nbsp; <b>טז,מב</b>&nbsp;וְעִמָּהֶם הֵימָן

וִידוּתוּן חֲצֹצְרוֹת וּמְצִלְתַּיִם לְמַשְׁמִיעִים וּכְלֵי שִׁיר הָאֱלֹהִים

וּבְנֵי יְדוּתוּן לַשָּׁעַר׃&nbsp; <b>טז,מג</b>&nbsp;וַיֵּלְכוּ כָל־הָעָם אִישׁ

לְבֵיתוֹ וַיִּסֹּב דָּוִיד לְבָרֵךְ אֶת־בֵּיתוֹ׃&nbsp;&nbsp;{פ}</p>
<p><b>יז,א</b>&nbsp;וַיְהִי כַּאֲשֶׁר יָשַׁב דָּוִיד בְּבֵיתוֹ וַיֹּאמֶר דָּוִיד אֶל־נָתָן הַנָּבִיא הִנֵּה

אָנֹכִי יוֹשֵׁב בְּבֵית הָאֲרָזִים וַאֲרוֹן בְּרִית־יְהוָה תַּחַת יְרִיעוֹת׃&nbsp;
<b>יז,ב</b>&nbsp;וַיֹּאמֶר נָתָן אֶל־דָּוִיד כֹּל אֲשֶׁר בִּלְבָבְךָ עֲשֵׂה&nbsp; כִּי

הָאֱלֹהִים עִמָּךְ׃&nbsp;&nbsp;{ס}&nbsp; <b>יז,ג</b>&nbsp;וַיְהִי בַּלַּיְלָה הַהוּא

וַיְהִי דְּבַר־אֱלֹהִים אֶל־נָתָן לֵאמֹר׃&nbsp; <b>יז,ד</b>&nbsp;לֵךְ וְאָמַרְתָּ

אֶל־דָּוִיד עַבְדִּי כֹּה אָמַר יְהוָה&nbsp; לֹא אַתָּה תִּבְנֶה־לִּי הַבַּיִת

לָשָׁבֶת׃&nbsp; <b>יז,ה</b>&nbsp;כִּי לֹא יָשַׁבְתִּי בְּבַיִת מִן־הַיּוֹם אֲשֶׁר

הֶעֱלֵיתִי אֶת־יִשְׂרָאֵל עַד הַיּוֹם הַזֶּה וָאֶהְיֶה מֵאֹהֶל אֶל־אֹהֶל

וּמִמִּשְׁכָּן׃&nbsp; <b>יז,ו</b>&nbsp;בְּכֹל אֲשֶׁר־הִתְהַלַּכְתִּי

בְּכָל־יִשְׂרָאֵל הֲדָבָר דִּבַּרְתִּי אֶת־אַחַד שֹׁפְטֵי יִשְׂרָאֵל אֲשֶׁר

צִוִּיתִי לִרְעוֹת אֶת־עַמִּי לֵאמֹר&nbsp; לָמָּה לֹא־בְנִיתֶם לִי בֵּית

אֲרָזִים׃&nbsp; <b>יז,ז</b>&nbsp;וְעַתָּה כֹּה־תֹאמַר לְעַבְדִּי לְדָוִיד&nbsp;&nbsp;{ס}&nbsp;

כֹּה אָמַר יְהוָה צְבָאוֹת אֲנִי לְקַחְתִּיךָ מִן־הַנָּוֶה מִן־אַחֲרֵי הַצֹּאן

לִהְיוֹת נָגִיד עַל עַמִּי יִשְׂרָאֵל׃&nbsp; <b>יז,ח</b>&nbsp;וָאֶהְיֶה עִמְּךָ

בְּכֹל אֲשֶׁר הָלַכְתָּ וָאַכְרִית אֶת־כָּל־אוֹיְבֶיךָ מִפָּנֶיךָ וְעָשִׂיתִי

לְךָ שֵׁם כְּשֵׁם הַגְּדוֹלִים אֲשֶׁר בָּאָרֶץ׃&nbsp; <b>יז,ט</b>&nbsp;וְשַׂמְתִּי

מָקוֹם לְעַמִּי יִשְׂרָאֵל וּנְטַעְתִּיהוּ וְשָׁכַן תַּחְתָּיו וְלֹא יִרְגַּז

עוֹד וְלֹא־יוֹסִיפוּ בְנֵי־עַוְלָה לְבַלֹּתוֹ כַּאֲשֶׁר בָּרִאשׁוֹנָה׃&nbsp; <b>יז,י</b>

וּלְמִיָּמִים אֲשֶׁר צִוִּיתִי שֹׁפְטִים עַל־עַמִּי יִשְׂרָאֵל וְהִכְנַעְתִּי אֶת־כָּל־אוֹיְבֶיךָ

וָאַגִּד לָךְ וּבַיִת יִבְנֶה־לְּךָ יְהוָה׃&nbsp; <b>יז,יא</b>&nbsp;וְהָיָה

כִּי־מָלְאוּ יָמֶיךָ לָלֶכֶת עִם־אֲבֹתֶיךָ וַהֲקִימוֹתִי אֶת־זַרְעֲךָ אַחֲרֶיךָ

אֲשֶׁר יִהְיֶה מִבָּנֶיךָ וַהֲכִינוֹתִי אֶת־מַלְכוּתוֹ׃&nbsp; <b>יז,יב</b>&nbsp;הוּא

יִבְנֶה־לִּי בָּיִת וְכֹנַנְתִּי אֶת־כִּסְאוֹ עַד־עוֹלָם׃&nbsp; <b>יז,יג</b>&nbsp;אֲנִי

אֶהְיֶה־לּוֹ לְאָב וְהוּא יִהְיֶה־לִּי לְבֵן וְחַסְדִּי לֹא־אָסִיר מֵעִמּוֹ

כַּאֲשֶׁר הֲסִירוֹתִי מֵאֲשֶׁר הָיָה לְפָנֶיךָ׃&nbsp; <b>יז,יד</b>&nbsp;וְהַעֲמַדְתִּיהוּ

בְּבֵיתִי וּבְמַלְכוּתִי עַד־הָעוֹלָם וְכִסְאוֹ יִהְיֶה נָכוֹן עַד־עוֹלָם׃&nbsp;
<b>יז,טו</b>&nbsp;כְּכֹל הַדְּבָרִים הָאֵלֶּה וּכְכֹל הֶחָזוֹן הַזֶּה כֵּן דִּבֶּר

נָתָן אֶל־דָּוִיד׃&nbsp;&nbsp;{פ}</p>
<p><b>יז,טז</b>&nbsp;וַיָּבֹא הַמֶּלֶךְ דָּוִיד וַיֵּשֶׁב לִפְנֵי יְהוָה וַיֹּאמֶר מִי־אֲנִי יְהוָה אֱלֹהִים

וּמִי בֵיתִי כִּי הֲבִיאֹתַנִי עַד־הֲלֹם׃&nbsp; <b>יז,יז</b>&nbsp;וַתִּקְטַן זֹאת

בְּעֵינֶיךָ אֱלֹהִים וַתְּדַבֵּר עַל־בֵּית־עַבְדְּךָ לְמֵרָחוֹק וּרְאִיתַנִי

כְּתוֹר הָאָדָם הַמַּעֲלָה יְהוָה אֱלֹהִים׃&nbsp; <b>יז,יח</b>&nbsp;מַה־יּוֹסִיף

עוֹד דָּוִיד אֵלֶיךָ לְכָבוֹד אֶת־עַבְדֶּךָ וְאַתָּה אֶת־עַבְדְּךָ יָדָעְתָּ׃&nbsp;
<b>יז,יט</b>&nbsp;יְהוָה בַּעֲבוּר עַבְדְּךָ וּכְלִבְּךָ עָשִׂיתָ אֵת

כָּל־הַגְּדוּלָּה הַזֹּאת&nbsp; לְהֹדִיעַ אֶת־כָּל־הַגְּדֻלּוֹת׃&nbsp; <b>יז,כ</b>

יְהוָה אֵין כָּמוֹךָ וְאֵין אֱלֹהִים זוּלָתֶךָ בְּכֹל אֲשֶׁר־שָׁמַעְנוּ

בְּאָזְנֵינוּ׃&nbsp; <b>יז,כא</b>&nbsp;וּמִי כְּעַמְּךָ יִשְׂרָאֵל גּוֹי אֶחָד

בָּאָרֶץ&nbsp; אֲשֶׁר הָלַךְ הָאֱלֹהִים לִפְדּוֹת לוֹ עָם לָשׂוּם לְךָ שֵׁם

גְּדֻלּוֹת וְנֹרָאוֹת לְגָרֵשׁ מִפְּנֵי עַמְּךָ אֲשֶׁר־פָּדִיתָ מִמִּצְרַיִם

גּוֹיִם׃&nbsp; <b>יז,כב</b>&nbsp;וַתִּתֵּן אֶת־עַמְּךָ יִשְׂרָאֵל לְךָ לְעָם

עַד־עוֹלָם וְאַתָּה יְהוָה הָיִיתָ לָהֶם לֵאלֹהִים׃&nbsp; <b>יז,כג</b>&nbsp;וְעַתָּה

יְהוָה הַדָּבָר אֲשֶׁר דִּבַּרְתָּ עַל־עַבְדְּךָ וְעַל־בֵּיתוֹ יֵאָמֵן

עַד־עוֹלָם וַעֲשֵׂה כַּאֲשֶׁר דִּבַּרְתָּ׃&nbsp; <b>יז,כד</b>&nbsp;וְיֵאָמֵן

וְיִגְדַּל שִׁמְךָ עַד־עוֹלָם לֵאמֹר יְהוָה צְבָאוֹת אֱלֹהֵי יִשְׂרָאֵל

אֱלֹהִים לְיִשְׂרָאֵל וּבֵית־דָּוִיד עַבְדְּךָ נָכוֹן לְפָנֶיךָ׃&nbsp; <b>יז,כה</b>

כִּי אַתָּה אֱלֹהַי גָּלִיתָ אֶת־אֹזֶן עַבְדְּךָ לִבְנוֹת לוֹ בָּיִת עַל־כֵּן

מָצָא עַבְדְּךָ לְהִתְפַּלֵּל לְפָנֶיךָ׃&nbsp; <b>יז,כו</b>&nbsp;וְעַתָּה יְהוָה

אַתָּה־הוּא הָאֱלֹהִים וַתְּדַבֵּר עַל־עַבְדְּךָ הַטּוֹבָה הַזֹּאת׃&nbsp; <b>יז,כז</b>

וְעַתָּה הוֹאַלְתָּ לְבָרֵךְ אֶת־בֵּית עַבְדְּךָ לִהְיוֹת לְעוֹלָם לְפָנֶיךָ&nbsp;

כִּי־אַתָּה יְהוָה בֵּרַכְתָּ וּמְבֹרָךְ לְעוֹלָם׃&nbsp;&nbsp;{פ}</p>
<p><b>יח,א</b>&nbsp;וַיְהִי אַחֲרֵי־כֵן וַיַּךְ דָּוִיד אֶת־פְּלִשְׁתִּים וַיַּכְנִיעֵם וַיִּקַּח אֶת־גַּת וּבְנֹתֶיהָ

מִיַּד פְּלִשְׁתִּים׃&nbsp; <b>יח,ב</b>&nbsp;וַיַּךְ אֶת־מוֹאָב וַיִּהְיוּ מוֹאָב

עֲבָדִים לְדָוִיד נֹשְׂאֵי מִנְחָה׃&nbsp; <b>יח,ג</b>&nbsp;וַיַּךְ דָּוִיד

אֶת־הֲדַדְעֶזֶר מֶלֶךְ־צוֹבָה חֲמָתָה בְּלֶכְתּוֹ לְהַצִּיב יָדוֹ

בִּנְהַר־פְּרָת׃&nbsp; <b>יח,ד</b>&nbsp;וַיִּלְכֹּד דָּוִיד מִמֶּנּוּ אֶלֶף רֶכֶב

וְשִׁבְעַת אֲלָפִים פָּרָשִׁים וְעֶשְׂרִים אֶלֶף אִישׁ רַגְלִי וַיְעַקֵּר

דָּוִיד אֶת־כָּל־הָרֶכֶב וַיּוֹתֵר מִמֶּנּוּ מֵאָה רָכֶב׃&nbsp; <b>יח,ה</b>&nbsp;וַיָּבֹא

אֲרַם דַּרְמֶשֶׂק לַעְזוֹר לַהֲדַדְעֶזֶר מֶלֶךְ צוֹבָה וַיַּךְ דָּוִיד בַּאֲרָם

עֶשְׂרִים־וּשְׁנַיִם אֶלֶף אִישׁ׃&nbsp; <b>יח,ו</b>&nbsp;וַיָּשֶׂם דָּוִיד בַּאֲרַם

דַּרְמֶשֶׂק וַיְהִי אֲרָם לְדָוִיד עֲבָדִים נֹשְׂאֵי מִנְחָה וַיּוֹשַׁע יְהוָה

לְדָוִיד בְּכֹל אֲשֶׁר הָלָךְ׃&nbsp; <b>יח,ז</b>&nbsp;וַיִּקַּח דָּוִיד אֵת שִׁלְטֵי

הַזָּהָב אֲשֶׁר הָיוּ עַל עַבְדֵי הֲדַדְעָזֶר וַיְבִיאֵם יְרוּשָׁלִָם׃&nbsp; <b>יח,ח</b>

וּמִטִּבְחַת וּמִכּוּן עָרֵי הֲדַדְעֶזֶר לָקַח דָּוִיד נְחֹשֶׁת רַבָּה מְאֹד

בָּהּ עָשָׂה שְׁלֹמֹה אֶת־יָם הַנְּחֹשֶׁת וְאֶת־הָעַמּוּדִים וְאֵת כְּלֵי

הַנְּחֹשֶׁת׃&nbsp;&nbsp;{פ}</p>
<p><b>יח,ט</b>&nbsp;וַיִּשְׁמַע תֹּעוּ מֶלֶךְ חֲמָת&nbsp; כִּי הִכָּה דָוִיד אֶת־כָּל־חֵיל הֲדַדְעֶזֶר

מֶלֶךְ־צוֹבָה׃&nbsp; <b>יח,י</b>&nbsp;וַיִּשְׁלַח אֶת־הֲדוֹרָם־בְּנוֹ

אֶל־הַמֶּלֶךְ־דָּוִיד לשאול־ (לִשְׁאָל־) לוֹ לְשָׁלוֹם וּלְבָרְכוֹ עַל אֲשֶׁר

נִלְחַם בַּהֲדַדְעֶזֶר וַיַּכֵּהוּ כִּי־אִישׁ מִלְחֲמוֹת תֹּעוּ הָיָה

הֲדַדְעָזֶר וְכֹל כְּלֵי זָהָב וָכֶסֶף וּנְחֹשֶׁת׃&nbsp; <b>יח,יא</b>&nbsp;גַּם־אֹתָם

הִקְדִּישׁ הַמֶּלֶךְ דָּוִיד לַיהוָה עִם־הַכֶּסֶף וְהַזָּהָב אֲשֶׁר נָשָׂא

מִכָּל־הַגּוֹיִם מֵאֱדוֹם וּמִמּוֹאָב וּמִבְּנֵי עַמּוֹן וּמִפְּלִשְׁתִּים

וּמֵעֲמָלֵק׃&nbsp; <b>יח,יב</b>&nbsp;וְאַבְשַׁי בֶּן־צְרוּיָה הִכָּה אֶת־אֱדוֹם

בְּגֵיא הַמֶּלַח שְׁמוֹנָה עָשָׂר אָלֶף׃&nbsp; <b>יח,יג</b>&nbsp;וַיָּשֶׂם בֶּאֱדוֹם

נְצִיבִים וַיִּהְיוּ כָל־אֱדוֹם עֲבָדִים לְדָוִיד וַיּוֹשַׁע יְהוָה אֶת־דָּוִיד

בְּכֹל אֲשֶׁר הָלָךְ׃&nbsp; <b>יח,יד</b>&nbsp;וַיִּמְלֹךְ דָּוִיד

עַל־כָּל־יִשְׂרָאֵל וַיְהִי עֹשֶׂה מִשְׁפָּט וּצְדָקָה לְכָל־עַמּוֹ׃&nbsp;
<b>יח,טו</b>&nbsp;וְיוֹאָב בֶּן־צְרוּיָה עַל־הַצָּבָא וִיהוֹשָׁפָט בֶּן־אֲחִילוּד מַזְכִּיר׃&nbsp;
<b>יח,טז</b>&nbsp;וְצָדוֹק בֶּן־אֲחִיטוּב וַאֲבִימֶלֶךְ בֶּן־אֶבְיָתָר כֹּהֲנִים

וְשַׁוְשָׁא סוֹפֵר׃&nbsp; <b>יח,יז</b>&nbsp;וּבְנָיָהוּ בֶּן־יְהוֹיָדָע

עַל־הַכְּרֵתִי וְהַפְּלֵתִי וּבְנֵי־דָוִיד הָרִאשֹׁנִים לְיַד הַמֶּלֶךְ׃&nbsp;&nbsp;{פ}</p>
<p><b>יט,א</b>&nbsp;וַיְהִי אַחֲרֵי־כֵן וַיָּמָת נָחָשׁ מֶלֶךְ בְּנֵי־עַמּוֹן וַיִּמְלֹךְ בְּנוֹ תַּחְתָּיו׃&nbsp;
<b>יט,ב</b>&nbsp;וַיֹּאמֶר דָּוִיד אֶעֱשֶׂה־חֶסֶד עִם־חָנוּן בֶּן־נָחָשׁ כִּי־עָשָׂה

אָבִיו עִמִּי חֶסֶד וַיִּשְׁלַח דָּוִיד מַלְאָכִים לְנַחֲמוֹ עַל־אָבִיו

וַיָּבֹאוּ עַבְדֵי דָוִיד אֶל־אֶרֶץ בְּנֵי־עַמּוֹן אֶל־חָנוּן לְנַחֲמוֹ׃&nbsp; <b>יט,ג</b>

וַיֹּאמְרוּ שָׂרֵי בְנֵי־עַמּוֹן לְחָנוּן הַמְכַבֵּד דָּוִיד אֶת־אָבִיךָ

בְּעֵינֶיךָ כִּי־שָׁלַח לְךָ מְנַחֲמִים הֲלֹא בַּעֲבוּר לַחְקֹר וְלַהֲפֹךְ

וּלְרַגֵּל הָאָרֶץ בָּאוּ עֲבָדָיו אֵלֶיךָ׃&nbsp; <b>יט,ד</b>&nbsp;וַיִּקַּח חָנוּן

אֶת־עַבְדֵי דָוִיד וַיְגַלְּחֵם וַיִּכְרֹת אֶת־מַדְוֵיהֶם בַּחֵצִי

עַד־הַמִּפְשָׂעָה וַיְשַׁלְּחֵם׃&nbsp; <b>יט,ה</b>&nbsp;וַיֵּלְכוּ וַיַּגִּידוּ

לְדָוִיד עַל־הָאֲנָשִׁים וַיִּשְׁלַח לִקְרָאתָם כִּי־הָיוּ הָאֲנָשִׁים

נִכְלָמִים מְאֹד וַיֹּאמֶר הַמֶּלֶךְ שְׁבוּ בִירֵחוֹ עַד אֲשֶׁר־יְצַמַּח

זְקַנְכֶם וְשַׁבְתֶּם׃&nbsp;&nbsp;{ס}&nbsp; <b>יט,ו</b>&nbsp;וַיִּרְאוּ בְּנֵי עַמּוֹן

כִּי הִתְבָּאֲשׁוּ עִם־דָּוִיד וַיִּשְׁלַח חָנוּן וּבְנֵי עַמּוֹן אֶלֶף כִּכַּר־כֶּסֶף

לִשְׂכֹּר לָהֶם מִן־אֲרַם נַהֲרַיִם וּמִן־אֲרַם מַעֲכָה וּמִצּוֹבָה רֶכֶב

וּפָרָשִׁים׃&nbsp; <b>יט,ז</b>&nbsp;וַיִּשְׂכְּרוּ לָהֶם שְׁנַיִם וּשְׁלֹשִׁים אֶלֶף

רֶכֶב וְאֶת־מֶלֶךְ מַעֲכָה וְאֶת־עַמּוֹ וַיָּבֹאוּ וַיַּחֲנוּ לִפְנֵי מֵידְבָא&nbsp;&nbsp;{ס}&nbsp;

וּבְנֵי עַמּוֹן נֶאֶסְפוּ מֵעָרֵיהֶם וַיָּבֹאוּ לַמִּלְחָמָה׃&nbsp;&nbsp;{ס}&nbsp;
<b>יט,ח</b>&nbsp;וַיִּשְׁמַע דָּוִיד וַיִּשְׁלַח אֶת־יוֹאָב וְאֵת

כָּל־צָבָא הַגִּבּוֹרִים׃&nbsp; <b>יט,ט</b>&nbsp;וַיֵּצְאוּ בְּנֵי עַמּוֹן

וַיַּעַרְכוּ מִלְחָמָה פֶּתַח הָעִיר וְהַמְּלָכִים אֲשֶׁר־בָּאוּ לְבַדָּם

בַּשָּׂדֶה׃&nbsp; <b>יט,י</b>&nbsp;וַיַּרְא יוֹאָב כִּי־הָיְתָה פְנֵי־הַמִּלְחָמָה

אֵלָיו פָּנִים וְאָחוֹר וַיִּבְחַר מִכָּל־בָּחוּר בְּיִשְׂרָאֵל וַיַּעֲרֹךְ

לִקְרַאת אֲרָם׃&nbsp; <b>יט,יא</b>&nbsp;וְאֵת יֶתֶר הָעָם נָתַן בְּיַד אַבְשַׁי

אָחִיו וַיַּעַרְכוּ לִקְרַאת בְּנֵי עַמּוֹן׃&nbsp; <b>יט,יב</b>&nbsp;וַיֹּאמֶר

אִם־תֶּחֱזַק מִמֶּנִּי אֲרָם וְהָיִיתָ לִּי לִתְשׁוּעָה&nbsp;&nbsp;{ס}&nbsp; וְאִם־בְּנֵי

עַמּוֹן יֶחֶזְקוּ מִמְּךָ וְהוֹשַׁעְתִּיךָ׃&nbsp; <b>יט,יג</b>&nbsp;חֲזַק

וְנִתְחַזְּקָה בְּעַד־עַמֵּנוּ וּבְעַד עָרֵי אֱלֹהֵינוּ וַיהוָה הַטּוֹב

בְּעֵינָיו יַעֲשֶׂה׃&nbsp; <b>יט,יד</b>&nbsp;וַיִּגַּשׁ יוֹאָב וְהָעָם אֲשֶׁר־עִמּוֹ

לִפְנֵי אֲרָם לַמִּלְחָמָה וַיָּנוּסוּ מִפָּנָיו׃&nbsp; <b>יט,טו</b>&nbsp;וּבְנֵי

עַמּוֹן רָאוּ כִּי־נָס אֲרָם וַיָּנוּסוּ גַם־הֵם מִפְּנֵי אַבְשַׁי אָחִיו

וַיָּבֹאוּ הָעִירָה וַיָּבֹא יוֹאָב יְרוּשָׁלִָם׃&nbsp;&nbsp;{ס}&nbsp; <b>יט,טז</b>&nbsp;וַיַּרְא

אֲרָם כִּי נִגְּפוּ לִפְנֵי יִשְׂרָאֵל וַיִּשְׁלְחוּ מַלְאָכִים וַיּוֹצִיאוּ

אֶת־אֲרָם אֲשֶׁר מֵעֵבֶר הַנָּהָר וְשׁוֹפַךְ שַׂר־צְבָא הֲדַדְעֶזֶר לִפְנֵיהֶם׃&nbsp;
<b>יט,יז</b>&nbsp;וַיֻּגַּד לְדָוִיד וַיֶּאֱסֹף אֶת־כָּל־יִשְׂרָאֵל וַיַּעֲבֹר

הַיַּרְדֵּן וַיָּבֹא אֲלֵהֶם וַיַּעֲרֹךְ אֲלֵהֶם וַיַּעֲרֹךְ דָּוִיד לִקְרַאת

אֲרָם מִלְחָמָה וַיִּלָּחֲמוּ עִמּוֹ׃&nbsp; <b>יט,יח</b>&nbsp;וַיָּנָס אֲרָם

מִלִּפְנֵי יִשְׂרָאֵל וַיַּהֲרֹג דָּוִיד מֵאֲרָם שִׁבְעַת אֲלָפִים רֶכֶב

וְאַרְבָּעִים אֶלֶף אִישׁ רַגְלִי וְאֵת שׁוֹפַךְ שַׂר־הַצָּבָא הֵמִית׃&nbsp; <b>יט,יט</b>

וַיִּרְאוּ עַבְדֵי הֲדַדְעֶזֶר כִּי נִגְּפוּ לִפְנֵי יִשְׂרָאֵל וַיַּשְׁלִימוּ

עִם־דָּוִיד וַיַּעַבְדֻהוּ וְלֹא־אָבָה אֲרָם לְהוֹשִׁיעַ אֶת־בְּנֵי־עַמּוֹן

עוֹד׃&nbsp;&nbsp;{ס}&nbsp; <b>כ,א</b>&nbsp;וַיְהִי לְעֵת תְּשׁוּבַת הַשָּׁנָה לְעֵת צֵאת

הַמְּלָכִים וַיִּנְהַג יוֹאָב אֶת־חֵיל הַצָּבָא וַיַּשְׁחֵת אֶת־אֶרֶץ

בְּנֵי־עַמּוֹן וַיָּבֹא וַיָּצַר אֶת־רַבָּה וְדָוִיד יֹשֵׁב בִּירוּשָׁלִָם

וַיַּךְ יוֹאָב אֶת־רַבָּה וַיֶּהֶרְסֶהָ׃&nbsp; <b>כ,ב</b>&nbsp;וַיִּקַּח דָּוִיד

אֶת־עֲטֶרֶת־מַלְכָּם מֵעַל רֹאשׁוֹ וַיִּמְצָאָהּ מִשְׁקַל כִּכַּר־זָהָב וּבָהּ

אֶבֶן יְקָרָה וַתְּהִי עַל־רֹאשׁ דָּוִיד וּשְׁלַל הָעִיר הוֹצִיא הַרְבֵּה

מְאֹד׃&nbsp; <b>כ,ג</b>&nbsp;וְאֶת־הָעָם אֲשֶׁר־בָּהּ הוֹצִיא וַיָּשַׂר בַּמְּגֵרָה

וּבַחֲרִיצֵי הַבַּרְזֶל וּבַמְּגֵרוֹת וְכֵן יַעֲשֶׂה דָוִיד לְכֹל עָרֵי

בְנֵי־עַמּוֹן וַיָּשָׁב דָּוִיד וְכָל־הָעָם יְרוּשָׁלִָם׃&nbsp;&nbsp;{ס}&nbsp; <b>כ,ד</b>

וַיְהִי אַחֲרֵי כֵן וַתַּעֲמֹד מִלְחָמָה בְּגֶזֶר עִם־פְּלִשְׁתִּים אָז הִכָּה

סִבְּכַי הַחֻשָׁתִי אֶת־סִפַּי מִילִידֵי הָרְפָאִים וַיִּכָּנֵעוּ׃&nbsp; <b>כ,ה</b>

וַתְּהִי־עוֹד מִלְחָמָה אֶת־פְּלִשְׁתִּים וַיַּךְ אֶלְחָנָן בֶּן־יעור (יָעִיר)

אֶת־לַחְמִי אֲחִי גָּלְיָת הַגִּתִּי וְעֵץ חֲנִיתוֹ כִּמְנוֹר אֹרְגִים׃&nbsp;

{ס}&nbsp; <b>כ,ו</b>&nbsp;וַתְּהִי־עוֹד מִלְחָמָה בְּגַת וַיְהִי אִישׁ מִדָּה

וְאֶצְבְּעֹתָיו שֵׁשׁ־וָשֵׁשׁ עֶשְׂרִים וְאַרְבַּע וְגַם־הוּא נוֹלַד לְהָרָפָא׃&nbsp;
<b>כ,ז</b>&nbsp;וַיְחָרֵף אֶת־יִשְׂרָאֵל וַיַּכֵּהוּ יְהוֹנָתָן בֶּן־שִׁמְעָא אֲחִי דָוִיד׃&nbsp;
<b>כ,ח</b>&nbsp;אֵל נוּלְּדוּ לְהָרָפָא בְּגַת וַיִּפְּלוּ בְיַד־דָּוִיד

וּבְיַד־עֲבָדָיו׃&nbsp;&nbsp;{פ}</p>
<p><b>כא,א</b>&nbsp;וַיַּעֲמֹד שָׂטָן עַל־יִשְׂרָאֵל וַיָּסֶת אֶת־דָּוִיד לִמְנוֹת אֶת־יִשְׂרָאֵל׃&nbsp;
<b>כא,ב</b>&nbsp;וַיֹּאמֶר דָּוִיד אֶל־יוֹאָב וְאֶל־שָׂרֵי הָעָם לְכוּ סִפְרוּ אֶת־יִשְׂרָאֵל

מִבְּאֵר שֶׁבַע וְעַד־דָּן וְהָבִיאוּ אֵלַי וְאֵדְעָה אֶת־מִסְפָּרָם׃&nbsp;
<b>כא,ג</b>&nbsp;וַיֹּאמֶר יוֹאָב יוֹסֵף יְהוָה עַל־עַמּוֹ כָּהֵם מֵאָה פְעָמִים הֲלֹא אֲדֹנִי

הַמֶּלֶךְ כֻּלָּם לַאדֹנִי לַעֲבָדִים לָמָּה יְבַקֵּשׁ זֹאת אֲדֹנִי לָמָּה

יִהְיֶה לְאַשְׁמָה לְיִשְׂרָאֵל׃&nbsp; <b>כא,ד</b>&nbsp;וּדְבַר־הַמֶּלֶךְ חָזַק עַל־יוֹאָב

וַיֵּצֵא יוֹאָב וַיִּתְהַלֵּךְ בְּכָל־יִשְׂרָאֵל וַיָּבֹא יְרוּשָׁלִָם׃&nbsp;
<b>כא,ה</b>&nbsp;וַיִּתֵּן יוֹאָב אֶת־מִסְפַּר מִפְקַד־הָעָם אֶל־דָּוִיד וַיְהִי כָל־יִשְׂרָאֵל

אֶלֶף אֲלָפִים וּמֵאָה אֶלֶף אִישׁ שֹׁלֵף חֶרֶב וִיהוּדָה אַרְבַּע מֵאוֹת

וְשִׁבְעִים אֶלֶף אִישׁ שֹׁלֵף חָרֶב׃&nbsp; <b>כא,ו</b>&nbsp;וְלֵוִי וּבִנְיָמִן לֹא

פָקַד בְּתוֹכָם&nbsp; כִּי־נִתְעַב דְּבַר־הַמֶּלֶךְ אֶת־יוֹאָב׃&nbsp; <b>כא,ז</b>

וַיֵּרַע בְּעֵינֵי הָאֱלֹהִים עַל־הַדָּבָר הַזֶּה וַיַּךְ אֶת־יִשְׂרָאֵל׃&nbsp;

{ס}&nbsp; <b>כא,ח</b>&nbsp;וַיֹּאמֶר דָּוִיד אֶל־הָאֱלֹהִים חָטָאתִי מְאֹד אֲשֶׁר

עָשִׂיתִי אֶת־הַדָּבָר הַזֶּה וְעַתָּה הַעֲבֶר־נָא אֶת־עֲווֹן עַבְדְּךָ כִּי

נִסְכַּלְתִּי מְאֹד׃&nbsp;&nbsp;{פ}</p>
<p><b>כא,ט</b>&nbsp;וַיְדַבֵּר יְהוָה אֶל־גָּד חֹזֵה דָוִיד לֵאמֹר׃&nbsp; <b>כא,י</b>&nbsp;לֵךְ וְדִבַּרְתָּ

אֶל־דָּוִיד לֵאמֹר כֹּה אָמַר יְהוָה שָׁלוֹשׁ אֲנִי נֹטֶה עָלֶיךָ&nbsp; בְּחַר־לְךָ

אַחַת מֵהֵנָּה וְאֶעֱשֶׂה־לָּךְ׃&nbsp; <b>כא,יא</b>&nbsp;וַיָּבֹא גָד אֶל־דָּוִיד

וַיֹּאמֶר לוֹ כֹּה־אָמַר יְהוָה קַבֶּל־לָךְ׃&nbsp; <b>כא,יב</b>&nbsp;אִם־שָׁלוֹשׁ

שָׁנִים רָעָב וְאִם־שְׁלֹשָׁה חֳדָשִׁים נִסְפֶּה מִפְּנֵי־צָרֶיךָ וְחֶרֶב

אוֹיְבֶיךָ לְמַשֶּׂגֶת וְאִם־שְׁלֹשֶׁת יָמִים חֶרֶב יְהוָה וְדֶבֶר בָּאָרֶץ

וּמַלְאַךְ יְהוָה מַשְׁחִית בְּכָל־גְּבוּל יִשְׂרָאֵל&nbsp; וְעַתָּה רְאֵה

מָה־אָשִׁיב אֶת־שֹׁלְחִי דָּבָר׃&nbsp;&nbsp;{ס}&nbsp; <b>כא,יג</b>&nbsp;וַיֹּאמֶר דָּוִיד

אֶל־גָּד צַר־לִי מְאֹד אֶפְּלָה־נָּא בְיַד־יְהוָה כִּי־רַבִּים רַחֲמָיו מְאֹד

וּבְיַד־אָדָם אַל־אֶפֹּל׃&nbsp; <b>כא,יד</b>&nbsp;וַיִּתֵּן יְהוָה דֶּבֶר

בְּיִשְׂרָאֵל וַיִּפֹּל מִיִּשְׂרָאֵל שִׁבְעִים אֶלֶף אִישׁ׃&nbsp;
<b>כא,טו</b>&nbsp;וַיִּשְׁלַח הָאֱלֹהִים מַלְאָךְ לִירוּשָׁלִַם לְהַשְׁחִיתָהּ וּכְהַשְׁחִית

רָאָה יְהוָה וַיִּנָּחֶם עַל־הָרָעָה וַיֹּאמֶר לַמַּלְאָךְ הַמַּשְׁחִית רַב

עַתָּה הֶרֶף יָדֶךָ וּמַלְאַךְ יְהוָה עֹמֵד עִם־גֹּרֶן אָרְנָן הַיְבוּסִי׃&nbsp;

{ס}&nbsp; <b>כא,טז</b>&nbsp;וַיִּשָּׂא דָוִיד אֶת־עֵינָיו וַיַּרְא אֶת־מַלְאַךְ

יְהוָה עֹמֵד בֵּין הָאָרֶץ וּבֵין הַשָּׁמַיִם וְחַרְבּוֹ שְׁלוּפָה בְּיָדוֹ

נְטוּיָה עַל־יְרוּשָׁלִָם וַיִּפֹּל דָּוִיד וְהַזְּקֵנִים מְכֻסִּים

בַּשַּׂקִּים עַל־פְּנֵיהֶם׃&nbsp; <b>כא,יז</b>&nbsp;וַיֹּאמֶר דָּוִיד אֶל־הָאֱלֹהִים

הֲלֹא אֲנִי אָמַרְתִּי לִמְנוֹת בָּעָם וַאֲנִי־הוּא אֲשֶׁר־חָטָאתִי וְהָרֵעַ

הֲרֵעוֹתִי וְאֵלֶּה הַצֹּאן מֶה עָשׂוּ יְהוָה אֱלֹהַי תְּהִי נָא יָדְךָ בִּי

וּבְבֵית אָבִי וּבְעַמְּךָ לֹא לְמַגֵּפָה׃&nbsp;&nbsp;{ס}&nbsp; <b>כא,יח</b>&nbsp;וּמַלְאַךְ

יְהוָה אָמַר אֶל־גָּד לֵאמֹר לְדָוִיד&nbsp; כִּי יַעֲלֶה דָוִיד לְהָקִים

מִזְבֵּחַ לַיהוָה בְּגֹרֶן אָרְנָן הַיְבֻסִי׃&nbsp; <b>כא,יט</b>&nbsp;וַיַּעַל

דָּוִיד בִּדְבַר־גָּד אֲשֶׁר דִּבֶּר בְּשֵׁם יְהוָה׃&nbsp; <b>כא,כ</b>&nbsp;וַיָּשָׁב

אָרְנָן וַיַּרְא אֶת־הַמַּלְאָךְ וְאַרְבַּעַת בָּנָיו עִמּוֹ מִתְחַבְּאִים וְאָרְנָן

דָּשׁ חִטִּים׃&nbsp; <b>כא,כא</b>&nbsp;וַיָּבֹא דָוִיד עַד־אָרְנָן וַיַּבֵּט אָרְנָן

וַיַּרְא אֶת־דָּוִיד וַיֵּצֵא מִן־הַגֹּרֶן וַיִּשְׁתַּחוּ לְדָוִיד אַפַּיִם

אָרְצָה׃&nbsp; <b>כא,כב</b>&nbsp;וַיֹּאמֶר דָּוִיד אֶל־אָרְנָן תְּנָה־לִּי מְקוֹם

הַגֹּרֶן וְאֶבְנֶה־בּוֹ מִזְבֵּחַ לַיהוָה בְּכֶסֶף מָלֵא תְּנֵהוּ לִי וְתֵעָצַר

הַמַּגֵּפָה מֵעַל הָעָם׃&nbsp; <b>כא,כג</b>&nbsp;וַיֹּאמֶר אָרְנָן אֶל־דָּוִיד

קַח־לָךְ וְיַעַשׂ אֲדֹנִי הַמֶּלֶךְ הַטּוֹב בְּעֵינָיו רְאֵה נָתַתִּי הַבָּקָר

לָעֹלוֹת וְהַמּוֹרִגִּים לָעֵצִים וְהַחִטִּים לַמִּנְחָה הַכֹּל נָתָתִּי׃&nbsp;
<b>כא,כד</b>&nbsp;וַיֹּאמֶר הַמֶּלֶךְ דָּוִיד לְאָרְנָן לֹא כִּי־קָנֹה אֶקְנֶה

בְּכֶסֶף מָלֵא&nbsp; כִּי לֹא־אֶשָּׂא אֲשֶׁר־לְךָ לַיהוָה וְהַעֲלוֹת עוֹלָה

חִנָּם׃&nbsp; <b>כא,כה</b>&nbsp;וַיִּתֵּן דָּוִיד לְאָרְנָן בַּמָּקוֹם שִׁקְלֵי

זָהָב מִשְׁקָל שֵׁשׁ מֵאוֹת׃&nbsp; <b>כא,כו</b>&nbsp;וַיִּבֶן שָׁם דָּוִיד מִזְבֵּחַ

לַיהוָה וַיַּעַל עֹלוֹת וּשְׁלָמִים וַיִּקְרָא אֶל־יְהוָה וַיַּעֲנֵהוּ בָאֵשׁ מִן־הַשָּׁמַיִם

עַל מִזְבַּח הָעֹלָה׃&nbsp;&nbsp;{ס}&nbsp; <b>כא,כז</b>&nbsp;וַיֹּאמֶר יְהוָה לַמַּלְאָךְ

וַיָּשֶׁב חַרְבּוֹ אֶל־נְדָנָהּ׃&nbsp; <b>כא,כח</b>&nbsp;בָּעֵת הַהִיא בִּרְאוֹת

דָּוִיד כִּי־עָנָהוּ יְהוָה בְּגֹרֶן אָרְנָן הַיְבוּסִי וַיִּזְבַּח שָׁם׃&nbsp;
<b>כא,כט</b>&nbsp;וּמִשְׁכַּן יְהוָה אֲשֶׁר־עָשָׂה מֹשֶׁה בַמִּדְבָּר וּמִזְבַּח

הָעוֹלָה בָּעֵת הַהִיא&nbsp; בַּבָּמָה בְּגִבְעוֹן׃&nbsp; <b>כא,ל</b>&nbsp;וְלֹא־יָכֹל

דָּוִיד לָלֶכֶת לְפָנָיו לִדְרֹשׁ אֱלֹהִים&nbsp; כִּי נִבְעַת מִפְּנֵי חֶרֶב

מַלְאַךְ יְהוָה׃&nbsp;&nbsp;{ס}&nbsp; <b>כב,א</b>&nbsp;וַיֹּאמֶר דָּוִיד זֶה הוּא בֵּית

יְהוָה הָאֱלֹהִים וְזֶה־מִּזְבֵּחַ לְעֹלָה לְיִשְׂרָאֵל׃&nbsp;&nbsp;{פ}</p>
<p><b>כב,ב</b>&nbsp;וַיֹּאמֶר דָּוִיד לִכְנוֹס אֶת־הַגֵּרִים אֲשֶׁר בְּאֶרֶץ יִשְׂרָאֵל וַיַּעֲמֵד חֹצְבִים

לַחְצוֹב אַבְנֵי גָזִית לִבְנוֹת בֵּית הָאֱלֹהִים׃&nbsp; <b>כב,ג</b>&nbsp;וּבַרְזֶל

לָרֹב לַמִּסְמְרִים לְדַלְתוֹת הַשְּׁעָרִים וְלַמְחַבְּרוֹת הֵכִין דָּוִיד

וּנְחֹשֶׁת לָרֹב אֵין מִשְׁקָל׃&nbsp; <b>כב,ד</b>&nbsp;וַעֲצֵי אֲרָזִים לְאֵין

מִסְפָּר&nbsp; כִּי הֵבִיאוּ הַצִּידֹנִים וְהַצֹּרִים עֲצֵי אֲרָזִים לָרֹב

לְדָוִיד׃&nbsp;&nbsp;{פ}</p>
<p><b>כב,ה</b>&nbsp;וַיֹּאמֶר דָּוִיד שְׁלֹמֹה בְנִי נַעַר וָרָךְ וְהַבַּיִת לִבְנוֹת לַיהוָה לְהַגְדִּיל

לְמַעְלָה לְשֵׁם וּלְתִפְאֶרֶת לְכָל־הָאֲרָצוֹת אָכִינָה נָּא לוֹ וַיָּכֶן

דָּוִיד לָרֹב לִפְנֵי מוֹתוֹ׃&nbsp; <b>כב,ו</b>&nbsp;וַיִּקְרָא לִשְׁלֹמֹה בְנוֹ

וַיְצַוֵּהוּ לִבְנוֹת בַּיִת לַיהוָה אֱלֹהֵי יִשְׂרָאֵל׃&nbsp;&nbsp;{ס}&nbsp; <b>כב,ז</b>

וַיֹּאמֶר דָּוִיד לִשְׁלֹמֹה&nbsp; בנו (בְּנִי) אֲנִי הָיָה עִם־לְבָבִי

לִבְנוֹת בַּיִת לְשֵׁם יְהוָה אֱלֹהָי׃&nbsp; <b>כב,ח</b>&nbsp;וַיְהִי עָלַי

דְּבַר־יְהוָה לֵאמֹר דָּם לָרֹב שָׁפַכְתָּ וּמִלְחָמוֹת גְּדֹלוֹת עָשִׂיתָ&nbsp;

לֹא־תִבְנֶה בַיִת לִשְׁמִי כִּי דָּמִים רַבִּים שָׁפַכְתָּ אַרְצָה לְפָנָי׃&nbsp;
<b>כב,ט</b>&nbsp;הִנֵּה־בֵן נוֹלָד לָךְ הוּא יִהְיֶה אִישׁ מְנוּחָה וַהֲנִיחוֹתִי

לוֹ מִכָּל־אוֹיְבָיו מִסָּבִיב&nbsp; כִּי שְׁלֹמֹה יִהְיֶה שְׁמוֹ וְשָׁלוֹם

וָשֶׁקֶט אֶתֵּן עַל־יִשְׂרָאֵל בְּיָמָיו׃&nbsp; <b>כב,י</b>&nbsp;הוּא־יִבְנֶה בַיִת

לִשְׁמִי וְהוּא יִהְיֶה־לִּי לְבֵן וַאֲנִי־לוֹ לְאָב וַהֲכִינוֹתִי כִּסֵּא

מַלְכוּתוֹ עַל־יִשְׂרָאֵל עַד־עוֹלָם׃&nbsp; <b>כב,יא</b>&nbsp;עַתָּה בְנִי יְהִי

יְהוָה עִמָּךְ וְהִצְלַחְתָּ וּבָנִיתָ בֵּית יְהוָה אֱלֹהֶיךָ כַּאֲשֶׁר דִּבֶּר

עָלֶיךָ׃&nbsp; <b>כב,יב</b>&nbsp;אַךְ יִתֶּן־לְךָ יְהוָה שֵׂכֶל וּבִינָה וִיצַוְּךָ

עַל־יִשְׂרָאֵל וְלִשְׁמוֹר אֶת־תּוֹרַת יְהוָה אֱלֹהֶיךָ׃&nbsp; <b>כב,יג</b>&nbsp;אָז

תַּצְלִיחַ אִם־תִּשְׁמוֹר לַעֲשׂוֹת אֶת־הַחֻקִּים וְאֶת־הַמִּשְׁפָּטִים אֲשֶׁר

צִוָּה יְהוָה אֶת־מֹשֶׁה עַל־יִשְׂרָאֵל חֲזַק וֶאֱמָץ אַל־תִּירָא וְאַל־תֵּחָת׃&nbsp;
<b>כב,יד</b>&nbsp;וְהִנֵּה בְעָנְיִי הֲכִינוֹתִי לְבֵית־יְהוָה זָהָב כִּכָּרִים

מֵאָה־אֶלֶף וְכֶסֶף אֶלֶף אֲלָפִים כִּכָּרִים וְלַנְּחֹשֶׁת וְלַבַּרְזֶל אֵין

מִשְׁקָל כִּי לָרֹב הָיָה וְעֵצִים וַאֲבָנִים הֲכִינוֹתִי וַעֲלֵיהֶם תּוֹסִיף׃&nbsp;
<b>כב,טו</b>&nbsp;וְעִמְּךָ לָרֹב עֹשֵׂי מְלָאכָה חֹצְבִים וְחָרָשֵׁי אֶבֶן וָעֵץ

וְכָל־חָכָם בְּכָל־מְלָאכָה׃&nbsp; <b>כב,טז</b>&nbsp;לַזָּהָב לַכֶּסֶף וְלַנְּחֹשֶׁת

וְלַבַּרְזֶל אֵין מִסְפָּר קוּם וַעֲשֵׂה וִיהִי יְהוָה עִמָּךְ׃&nbsp; <b>כב,יז</b>

וַיְצַו דָּוִיד לְכָל־שָׂרֵי יִשְׂרָאֵל לַעְזֹר לִשְׁלֹמֹה בְנוֹ׃&nbsp;&nbsp;{ס}&nbsp;
<b>כב,יח</b>&nbsp;הֲלֹא יְהוָה אֱלֹהֵיכֶם עִמָּכֶם וְהֵנִיחַ לָכֶם מִסָּבִיב&nbsp; כִּי

נָתַן בְּיָדִי אֵת יֹשְׁבֵי הָאָרֶץ וְנִכְבְּשָׁה הָאָרֶץ לִפְנֵי יְהוָה

וְלִפְנֵי עַמּוֹ׃&nbsp; <b>כב,יט</b>&nbsp;עַתָּה תְּנוּ לְבַבְכֶם וְנַפְשְׁכֶם

לִדְרוֹשׁ לַיהוָה אֱלֹהֵיכֶם וְקוּמוּ וּבְנוּ אֶת־מִקְדַּשׁ יְהוָה הָאֱלֹהִים

לְהָבִיא אֶת־אֲרוֹן בְּרִית־יְהוָה וּכְלֵי קֹדֶשׁ הָאֱלֹהִים לַבַּיִת

הַנִּבְנֶה לְשֵׁם־יְהוָה׃&nbsp;&nbsp;{פ}</p>
<p><b>כג,א</b>&nbsp;וְדָוִיד זָקֵן וְשָׂבַע יָמִים וַיַּמְלֵךְ אֶת־שְׁלֹמֹה בְנוֹ עַל־יִשְׂרָאֵל׃&nbsp;
<b>כג,ב</b>&nbsp;וַיֶּאֱסֹף אֶת־כָּל־שָׂרֵי יִשְׂרָאֵל וְהַכֹּהֲנִים וְהַלְוִיִּם׃&nbsp;
<b>כג,ג</b>&nbsp;וַיִּסָּפְרוּ הַלְוִיִּם מִבֶּן שְׁלֹשִׁים שָׁנָה וָמָעְלָה וַיְהִי מִסְפָּרָם

לְגֻלְגְּלֹתָם לִגְבָרִים שְׁלֹשִׁים וּשְׁמוֹנָה אָלֶף׃&nbsp; <b>כג,ד</b>&nbsp;מֵאֵלֶּה

לְנַצֵּחַ עַל־מְלֶאכֶת בֵּית־יְהוָה עֶשְׂרִים וְאַרְבָּעָה אָלֶף וְשֹׁטְרִים

וְשֹׁפְטִים שֵׁשֶׁת אֲלָפִים׃&nbsp; <b>כג,ה</b>&nbsp;וְאַרְבַּעַת אֲלָפִים שֹׁעֲרִים

וְאַרְבַּעַת אֲלָפִים מְהַלְלִים לַיהוָה בַּכֵּלִים אֲשֶׁר עָשִׂיתִי לְהַלֵּל׃&nbsp;

{ס}&nbsp; <b>כג,ו</b>&nbsp;וַיֶּחָלְקֵם דָּוִיד מַחְלְקוֹת&nbsp;&nbsp;{ס}&nbsp; לִבְנֵי

לֵוִי לְגֵרְשׁוֹן קְהָת וּמְרָרִי׃&nbsp;&nbsp;{ס}&nbsp; <b>כג,ז</b>&nbsp;לַגֵּרְשֻׁנִּי

לַעְדָּן וְשִׁמְעִי׃&nbsp;&nbsp;{ס}&nbsp; <b>כג,ח</b>&nbsp;בְּנֵי לַעְדָּן הָרֹאשׁ

יְחִיאֵל וְזֵתָם וְיוֹאֵל שְׁלֹשָׁה׃&nbsp;&nbsp;{ס}&nbsp; <b>כג,ט</b>&nbsp;בְּנֵי

שִׁמְעִי שלמות (שְׁלֹמִית) וַחֲזִיאֵל וְהָרָן שְׁלֹשָׁה אֵלֶּה רָאשֵׁי הָאָבוֹת

לְלַעְדָּן׃&nbsp;&nbsp;{ס}&nbsp; <b>כג,י</b>&nbsp;וּבְנֵי שִׁמְעִי יַחַת זִינָא וִיעוּשׁ

וּבְרִיעָה אֵלֶּה בְנֵי־שִׁמְעִי אַרְבָּעָה׃&nbsp; <b>כג,יא</b>&nbsp;וַיְהִי־יַחַת הָרֹאשׁ

וְזִיזָה הַשֵּׁנִי וִיעוּשׁ וּבְרִיעָה לֹא־הִרְבּוּ בָנִים וַיִּהְיוּ לְבֵית

אָב לִפְקֻדָּה אֶחָת׃&nbsp;&nbsp;{ס}&nbsp; <b>כג,יב</b>&nbsp;בְּנֵי קְהָת עַמְרָם יִצְהָר

חֶבְרוֹן וְעֻזִּיאֵל אַרְבָּעָה׃&nbsp;&nbsp;{ס}&nbsp; <b>כג,יג</b>&nbsp;בְּנֵי עַמְרָם

אַהֲרֹן וּמֹשֶׁה וַיִּבָּדֵל אַהֲרֹן לְהַקְדִּישׁוֹ קֹדֶשׁ קָדָשִׁים

הוּא־וּבָנָיו עַד־עוֹלָם לְהַקְטִיר לִפְנֵי יְהוָה לְשָׁרְתוֹ וּלְבָרֵךְ

בִּשְׁמוֹ עַד־עוֹלָם׃&nbsp; <b>כג,יד</b>&nbsp;וּמֹשֶׁה אִישׁ הָאֱלֹהִים בָּנָיו

יִקָּרְאוּ עַל־שֵׁבֶט הַלֵּוִי׃&nbsp;&nbsp;{ס}&nbsp; <b>כג,טו</b>&nbsp;בְּנֵי מֹשֶׁה

גֵּרְשׁוֹם וֶאֱלִיעֶזֶר׃&nbsp; <b>כג,טז</b>&nbsp;בְּנֵי גֵרְשׁוֹם שְׁבוּאֵל הָרֹאשׁ׃&nbsp;
<b>כג,יז</b>&nbsp;וַיִּהְיוּ בְנֵי־אֱלִיעֶזֶר רְחַבְיָה הָרֹאשׁ וְלֹא־הָיָה

לֶאֱלִיעֶזֶר בָּנִים אֲחֵרִים וּבְנֵי רְחַבְיָה רָבוּ לְמָעְלָה׃&nbsp;&nbsp;{ס}&nbsp;
<b>כג,יח</b>&nbsp;בְּנֵי יִצְהָר שְׁלֹמִית הָרֹאשׁ׃&nbsp; <b>כג,יט</b>&nbsp;בְּנֵי

חֶבְרוֹן יְרִיָּהוּ הָרֹאשׁ אֲמַרְיָה הַשֵּׁנִי יַחֲזִיאֵל הַשְּׁלִישִׁי

וִיקַמְעָם הָרְבִיעִי׃&nbsp; <b>כג,כ</b>&nbsp;בְּנֵי עֻזִּיאֵל מִיכָה הָרֹאשׁ וְיִשִּׁיָּה

הַשֵּׁנִי׃&nbsp; <b>כג,כא</b>&nbsp;בְּנֵי מְרָרִי מַחְלִי וּמוּשִׁי בְּנֵי מַחְלִי

אֶלְעָזָר וְקִישׁ׃&nbsp; <b>כג,כב</b>&nbsp;וַיָּמָת אֶלְעָזָר וְלֹא־הָיוּ לוֹ

בָּנִים כִּי אִם־בָּנוֹת וַיִּשָּׂאוּם בְּנֵי־קִישׁ אֲחֵיהֶם׃&nbsp; <b>כג,כג</b>

בְּנֵי מוּשִׁי מַחְלִי וְעֵדֶר וִירֵמוֹת שְׁלוֹשָׁה׃&nbsp;&nbsp;{ס}&nbsp; <b>כג,כד</b>

אֵלֶּה בְנֵי־לֵוִי לְבֵית אֲבוֹתֵיהֶם רָאשֵׁי הָאָבוֹת לִפְקוּדֵיהֶם

בְּמִסְפַּר שֵׁמוֹת לְגֻלְגְּלֹתָם עֹשֵׂה הַמְּלָאכָה לַעֲבֹדַת בֵּית יְהוָה

מִבֶּן עֶשְׂרִים שָׁנָה וָמָעְלָה׃&nbsp; <b>כג,כה</b>&nbsp;כִּי אָמַר דָּוִיד

הֵנִיחַ יְהוָה אֱלֹהֵי־יִשְׂרָאֵל לְעַמּוֹ וַיִּשְׁכֹּן בִּירוּשָׁלִַם

עַד־לְעוֹלָם׃&nbsp; <b>כג,כו</b>&nbsp;וְגַם לַלְוִיִּם אֵין־לָשֵׂאת אֶת־הַמִּשְׁכָּן

וְאֶת־כָּל־כֵּלָיו לַעֲבֹדָתוֹ׃&nbsp; <b>כג,כז</b>&nbsp;כִּי בְדִבְרֵי דָוִיד

הָאַחֲרוֹנִים הֵמָּה מִסְפַּר בְּנֵי־לֵוִי מִבֶּן עֶשְׂרִים שָׁנָה וּלְמָעְלָה׃&nbsp;
<b>כג,כח</b>&nbsp;כִּי מַעֲמָדָם לְיַד־בְּנֵי אַהֲרֹן לַעֲבֹדַת בֵּית יְהוָה

עַל־הַחֲצֵרוֹת וְעַל־הַלְּשָׁכוֹת וְעַל־טָהֳרַת לְכָל־קֹדֶשׁ וּמַעֲשֵׂה עֲבֹדַת

בֵּית הָאֱלֹהִים׃&nbsp; <b>כג,כט</b>&nbsp;וּלְלֶחֶם הַמַּעֲרֶכֶת וּלְסֹלֶת לְמִנְחָה

וְלִרְקִיקֵי הַמַּצּוֹת וְלַמַּחֲבַת וְלַמֻּרְבָּכֶת וּלְכָל־מְשׂוּרָה

וּמִדָּה׃&nbsp; <b>כג,ל</b>&nbsp;וְלַעֲמֹד בַּבֹּקֶר בַּבֹּקֶר לְהֹדוֹת וּלְהַלֵּל

לַיהוָה וְכֵן לָעָרֶב׃&nbsp; <b>כג,לא</b>&nbsp;וּלְכֹל הַעֲלוֹת עֹלוֹת לַיהוָה

לַשַּׁבָּתוֹת לֶחֳדָשִׁים וְלַמֹּעֲדִים בְּמִסְפָּר כְּמִשְׁפָּט עֲלֵיהֶם

תָּמִיד לִפְנֵי יְהוָה׃&nbsp; <b>כג,לב</b>&nbsp;וְשָׁמְרוּ אֶת־מִשְׁמֶרֶת

אֹהֶל־מוֹעֵד וְאֵת מִשְׁמֶרֶת הַקֹּדֶשׁ וּמִשְׁמֶרֶת בְּנֵי אַהֲרֹן אֲחֵיהֶם

לַעֲבֹדַת בֵּית יְהוָה׃&nbsp;&nbsp;{פ}</p>
<p><b>כד,א</b>&nbsp;וְלִבְנֵי אַהֲרֹן מַחְלְקוֹתָם&nbsp; בְּנֵי אַהֲרֹן נָדָב וַאֲבִיהוּא אֶלְעָזָר וְאִיתָמָר׃&nbsp;
<b>כד,ב</b>&nbsp;וַיָּמָת נָדָב וַאֲבִיהוּא לִפְנֵי אֲבִיהֶם וּבָנִים לֹא־הָיוּ

לָהֶם וַיְכַהֲנוּ אֶלְעָזָר וְאִיתָמָר׃&nbsp; <b>כד,ג</b>&nbsp;וַיֶּחָלְקֵם דָּוִיד

וְצָדוֹק מִן־בְּנֵי אֶלְעָזָר וַאֲחִימֶלֶךְ מִן־בְּנֵי אִיתָמָר&nbsp; לִפְקֻדָּתָם

בַּעֲבֹדָתָם׃&nbsp; <b>כד,ד</b>&nbsp;וַיִּמָּצְאוּ בְנֵי־אֶלְעָזָר רַבִּים לְרָאשֵׁי

הַגְּבָרִים מִן־בְּנֵי אִיתָמָר וַיַּחְלְקוּם&nbsp; לִבְנֵי אֶלְעָזָר רָאשִׁים

לְבֵית־אָבוֹת שִׁשָּׁה עָשָׂר וְלִבְנֵי אִיתָמָר לְבֵית אֲבוֹתָם שְׁמוֹנָה׃&nbsp;
<b>כד,ה</b>&nbsp;וַיַּחְלְקוּם בְּגוֹרָלוֹת אֵלֶּה עִם־אֵלֶּה&nbsp; כִּי־הָיוּ

שָׂרֵי־קֹדֶשׁ וְשָׂרֵי הָאֱלֹהִים מִבְּנֵי אֶלְעָזָר וּבִבְנֵי אִיתָמָר׃&nbsp;

{ס}&nbsp; <b>כד,ו</b>&nbsp;וַיִּכְתְּבֵם שְׁמַעְיָה בֶן־נְתַנְאֵל הַסּוֹפֵר

מִן־הַלֵּוִי לִפְנֵי הַמֶּלֶךְ וְהַשָּׂרִים וְצָדוֹק הַכֹּהֵן וַאֲחִימֶלֶךְ

בֶּן־אֶבְיָתָר וְרָאשֵׁי הָאָבוֹת לַכֹּהֲנִים וְלַלְוִיִּם בֵּית־אָב אֶחָד

אָחֻז לְאֶלְעָזָר וְאָחֻז אָחֻז לְאִיתָמָר׃&nbsp;&nbsp;{פ}</p>
<p><b>כד,ז</b>&nbsp;וַיֵּצֵא הַגּוֹרָל הָרִאשׁוֹן לִיהוֹיָרִיב&nbsp;&nbsp;{ס}&nbsp; לִידַעְיָה הַשֵּׁנִי׃&nbsp;

{ס}&nbsp; <b>כד,ח</b>&nbsp;לְחָרִם&nbsp;&nbsp;{ר}<br>

הַשְּׁלִישִׁי&nbsp;&nbsp;{ס}&nbsp; לִשְׂעֹרִים הָרְבִעִי׃&nbsp;&nbsp;{ס}&nbsp; <b>כד,ט</b>

לְמַלְכִּיָּה&nbsp;&nbsp;{ר}<br>

הַחֲמִישִׁי&nbsp;&nbsp;{ס}&nbsp; לְמִיָּמִן הַשִּׁשִּׁי׃&nbsp;&nbsp;{ס}&nbsp; <b>כד,י</b>

לְהַקּוֹץ&nbsp;&nbsp;{ר}<br>

הַשְּׁבִעִי&nbsp;&nbsp;{ס}&nbsp; לַאֲבִיָּה הַשְּׁמִינִי׃&nbsp;&nbsp;{ס}&nbsp; <b>כד,יא</b>

לְיֵשׁוּעַ&nbsp;&nbsp;{ר}<br>

הַתְּשִׁעִי&nbsp;&nbsp;{ס}&nbsp; לִשְׁכַנְיָהוּ הָעֲשִׂרִי׃&nbsp;&nbsp;{ס}&nbsp; <b>כד,יב</b>

לְאֶלְיָשִׁיב&nbsp;&nbsp;{ר}<br>

עַשְׁתֵּי עָשָׂר&nbsp;&nbsp;{ס}&nbsp; לְיָקִים שְׁנֵים עָשָׂר׃&nbsp;&nbsp;{ס}&nbsp; <b>כד,יג</b>

לְחֻפָּה&nbsp;&nbsp;{ר}<br>

שְׁלֹשָׁה עָשָׂר&nbsp;&nbsp;{ס}&nbsp; לְיֶשֶׁבְאָב אַרְבָּעָה עָשָׂר׃&nbsp;&nbsp;{ס}&nbsp;
<b>כד,יד</b>&nbsp;לְבִלְגָּה&nbsp;&nbsp;{ר}<br>

חֲמִשָּׁה עָשָׂר&nbsp;&nbsp;{ס}&nbsp; לְאִמֵּר שִׁשָּׁה עָשָׂר׃&nbsp;&nbsp;{ס}&nbsp; <b>כד,טו</b>

לְחֵזִיר שִׁבְעָה&nbsp;&nbsp;{ר}<br>

עָשָׂר&nbsp;&nbsp;{ס}&nbsp; לְהַפִּצֵּץ שְׁמוֹנָה עָשָׂר׃&nbsp;&nbsp;{ס}&nbsp; <b>כד,טז</b>

לִפְתַחְיָה תִּשְׁעָה&nbsp;&nbsp;{ר}<br>

עָשָׂר&nbsp;&nbsp;{ס}&nbsp; לִיחֶזְקֵאל הָעֶשְׂרִים׃&nbsp;&nbsp;{ס}&nbsp; <b>כד,יז</b>&nbsp;לְיָכִין

אֶחָד&nbsp;&nbsp;{ר}<br>

וְעֶשְׂרִים&nbsp;&nbsp;{ס}&nbsp; לְגָמוּל שְׁנַיִם וְעֶשְׂרִים׃&nbsp;&nbsp;{ס}&nbsp;
<b>כד,יח</b>&nbsp;לִדְלָיָהוּ שְׁלֹשָׁה&nbsp;&nbsp;{ר}<br>

וְעֶשְׂרִים&nbsp;&nbsp;{ס}&nbsp; לְמַעַזְיָהוּ אַרְבָּעָה וְעֶשְׂרִים׃&nbsp;&nbsp;{פ}</p>
<p><b>כד,יט</b>&nbsp;אֵלֶּה פְקֻדָּתָם לַעֲבֹדָתָם לָבוֹא לְבֵית־יְהוָה כְּמִשְׁפָּטָם בְּיַד אַהֲרֹן

אֲבִיהֶם&nbsp; כַּאֲשֶׁר צִוָּהוּ יְהוָה אֱלֹהֵי יִשְׂרָאֵל׃&nbsp;&nbsp;{פ}</p>
<p><b>כד,כ</b>&nbsp;וְלִבְנֵי לֵוִי הַנּוֹתָרִים&nbsp; לִבְנֵי עַמְרָם שׁוּבָאֵל לִבְנֵי שׁוּבָאֵל יֶחְדְּיָהוּ׃&nbsp;

{ס}&nbsp; <b>כד,כא</b>&nbsp;לִרְחַבְיָהוּ לִבְנֵי רְחַבְיָהוּ הָרֹאשׁ יִשִּׁיָּה׃&nbsp;

{ס}&nbsp; <b>כד,כב</b>&nbsp;לַיִּצְהָרִי שְׁלֹמוֹת לִבְנֵי שְׁלֹמוֹת יָחַת׃&nbsp;

{ס}&nbsp; <b>כד,כג</b>&nbsp;וּבְנָי יְרִיָּהוּ אֲמַרְיָהוּ הַשֵּׁנִי יַחֲזִיאֵל

הַשְּׁלִישִׁי יְקַמְעָם הָרְבִיעִי׃&nbsp;&nbsp;{ס}&nbsp; <b>כד,כד</b>&nbsp;בְּנֵי

עֻזִּיאֵל מִיכָה לִבְנֵי מִיכָה שמור (שָׁמִיר)׃&nbsp; <b>כד,כה</b>&nbsp;אֲחִי מִיכָה

יִשִּׁיָּה&nbsp;&nbsp;{ס}&nbsp; לִבְנֵי יִשִּׁיָּה זְכַרְיָהוּ׃&nbsp;&nbsp;{ס}&nbsp; <b>כד,כו</b>

בְּנֵי מְרָרִי מַחְלִי וּמוּשִׁי&nbsp;&nbsp;{ס}&nbsp; בְּנֵי יַעֲזִיָּהוּ בְנוֹ׃&nbsp;

{ס}&nbsp; <b>כד,כז</b>&nbsp;בְּנֵי מְרָרִי לְיַעֲזִיָּהוּ בְנוֹ וְשֹׁהַם וְזַכּוּר

וְעִבְרִי׃&nbsp;&nbsp;{ס}&nbsp; <b>כד,כח</b>&nbsp;לְמַחְלִי אֶלְעָזָר וְלֹא־הָיָה לוֹ

בָּנִים׃&nbsp;&nbsp;{ס}&nbsp; <b>כד,כט</b>&nbsp;לְקִישׁ בְּנֵי־קִישׁ יְרַחְמְאֵל׃&nbsp;

{ס}&nbsp; <b>כד,ל</b>&nbsp;וּבְנֵי מוּשִׁי מַחְלִי וְעֵדֶר וִירִימוֹת אֵלֶּה בְּנֵי

הַלְוִיִּם לְבֵית אֲבֹתֵיהֶם׃&nbsp; <b>כד,לא</b>&nbsp;וַיַּפִּילוּ גַם־הֵם

גּוֹרָלוֹת לְעֻמַּת אֲחֵיהֶם בְּנֵי־אַהֲרֹן לִפְנֵי דָוִיד הַמֶּלֶךְ וְצָדוֹק

וַאֲחִימֶלֶךְ וְרָאשֵׁי הָאָבוֹת לַכֹּהֲנִים וְלַלְוִיִּם אָבוֹת הָרֹאשׁ

לְעֻמַּת אָחִיו הַקָּטָן׃&nbsp;&nbsp;{ס}&nbsp; <b>כה,א</b>&nbsp;וַיַּבְדֵּל דָּוִיד

וְשָׂרֵי הַצָּבָא לַעֲבֹדָה לִבְנֵי אָסָף וְהֵימָן וִידוּתוּן הנביאים

(הַנִּבְּאִים) בְּכִנֹּרוֹת בִּנְבָלִים וּבִמְצִלְתָּיִם וַיְהִי מִסְפָּרָם

אַנְשֵׁי מְלָאכָה לַעֲבֹדָתָם׃&nbsp; <b>כה,ב</b>&nbsp;לִבְנֵי אָסָף זַכּוּר וְיוֹסֵף

וּנְתַנְיָה וַאֲשַׂרְאֵלָה בְּנֵי אָסָף&nbsp; עַל יַד־אָסָף הַנִּבָּא עַל־יְדֵי

הַמֶּלֶךְ׃&nbsp; <b>כה,ג</b>&nbsp;לִידוּתוּן בְּנֵי יְדוּתוּן גְּדַלְיָהוּ וּצְרִי

וִישַׁעְיָהוּ חֲשַׁבְיָהוּ וּמַתִּתְיָהוּ שִׁשָּׁה עַל יְדֵי אֲבִיהֶם יְדוּתוּן

בַּכִּנּוֹר הַנִּבָּא עַל־הֹדוֹת וְהַלֵּל לַיהוָה׃&nbsp;&nbsp;{ס}&nbsp; <b>כה,ד</b>&nbsp;לְהֵימָן

בְּנֵי הֵימָן בֻּקִּיָּהוּ מַתַּנְיָהוּ עֻזִּיאֵל שְׁבוּאֵל וִירִימוֹת

חֲנַנְיָה חֲנָנִי אֱלִיאָתָה גִדַּלְתִּי וְרֹמַמְתִּי עֶזֶר יָשְׁבְּקָשָׁה

מַלּוֹתִי הוֹתִיר מַחֲזִיאֹת׃&nbsp; <b>כה,ה</b>&nbsp;כָּל־אֵלֶּה בָנִים לְהֵימָן

חֹזֵה הַמֶּלֶךְ בְּדִבְרֵי הָאֱלֹהִים לְהָרִים קָרֶן וַיִּתֵּן הָאֱלֹהִים

לְהֵימָן בָּנִים אַרְבָּעָה עָשָׂר וּבָנוֹת שָׁלוֹשׁ׃&nbsp; <b>כה,ו</b>&nbsp;כָּל־אֵלֶּה

עַל־יְדֵי אֲבִיהֶם בַּשִּׁיר בֵּית יְהוָה בִּמְצִלְתַּיִם נְבָלִים וְכִנֹּרוֹת

לַעֲבֹדַת בֵּית הָאֱלֹהִים עַל יְדֵי הַמֶּלֶךְ אָסָף וִידוּתוּן וְהֵימָן׃&nbsp;
<b>כה,ז</b>&nbsp;וַיְהִי מִסְפָּרָם עִם־אֲחֵיהֶם מְלֻמְּדֵי־שִׁיר לַיהוָה&nbsp; כָּל־הַמֵּבִין

מָאתַיִם שְׁמוֹנִים וּשְׁמוֹנָה׃&nbsp; <b>כה,ח</b>&nbsp;וַיַּפִּילוּ גּוֹרָלוֹת

מִשְׁמֶרֶת לְעֻמַּת כַּקָּטֹן כַּגָּדוֹל מֵבִין עִם־תַּלְמִיד׃&nbsp;&nbsp;{פ}</p>
<p><b>כה,ט</b>&nbsp;וַיֵּצֵא הַגּוֹרָל הָרִאשׁוֹן לְאָסָף לְיוֹסֵף&nbsp;&nbsp;{ס}&nbsp; גְּדַלְיָהוּ הַשֵּׁנִי

הוּא־וְאֶחָיו&nbsp;&nbsp;{ר}<br>

וּבָנָיו שְׁנֵים עָשָׂר׃&nbsp;&nbsp;{ס}&nbsp; <b>כה,י</b>&nbsp;הַשְּׁלִשִׁי זַכּוּר

בָּנָיו וְאֶחָיו שְׁנֵים&nbsp;&nbsp;{ר}<br>

עָשָׂר׃&nbsp;&nbsp;{ס}&nbsp; <b>כה,יא</b>&nbsp;הָרְבִיעִי לַיִּצְרִי בָּנָיו וְאֶחָיו

שְׁנֵים עָשָׂר׃&nbsp;&nbsp;{ס}&nbsp; <b>כה,יב</b>&nbsp;הַחֲמִישִׁי&nbsp;&nbsp;{ר}<br>

נְתַנְיָהוּ בָּנָיו וְאֶחָיו שְׁנֵים עָשָׂר׃&nbsp;&nbsp;{ס}&nbsp; <b>כה,יג</b>&nbsp;הַשִּׁשִּׁי

בֻקִּיָּהוּ בָּנָיו וְאֶחָיו שְׁנֵים&nbsp;&nbsp;{ר}<br>

עָשָׂר׃&nbsp;&nbsp;{ס}&nbsp; <b>כה,יד</b>&nbsp;הַשְּׁבִעִי יְשַׂרְאֵלָה בָּנָיו וְאֶחָיו

שְׁנֵים עָשָׂר׃&nbsp;&nbsp;{ס}&nbsp; <b>כה,טו</b>&nbsp;הַשְּׁמִינִי&nbsp;&nbsp;{ר}<br>

יְשַׁעְיָהוּ בָּנָיו וְאֶחָיו שְׁנֵים עָשָׂר׃&nbsp;&nbsp;{ס}&nbsp; <b>כה,טז</b>&nbsp;הַתְּשִׁיעִי

מַתַּנְיָהוּ בָּנָיו וְאֶחָיו&nbsp;&nbsp;{ר}<br>

שְׁנֵים עָשָׂר׃&nbsp;&nbsp;{ס}&nbsp; <b>כה,יז</b>&nbsp;הָעֲשִׂירִי שִׁמְעִי בָּנָיו

וְאֶחָיו שְׁנֵים עָשָׂר׃&nbsp;&nbsp;{ס}&nbsp; <b>כה,יח</b>&nbsp;עַשְׁתֵּי&nbsp;&nbsp;{ר}<br>

עָשָׂר עֲזַרְאֵל בָּנָיו וְאֶחָיו שְׁנֵים עָשָׂר׃&nbsp;&nbsp;{ס}&nbsp; <b>כה,יט</b>&nbsp;הַשְּׁנֵים

עָשָׂר לַחֲשַׁבְיָה&nbsp;&nbsp;{ר}<br>

בָּנָיו וְאֶחָיו שְׁנֵים עָשָׂר׃&nbsp;&nbsp;{ס}&nbsp; <b>כה,כ</b>&nbsp;לִשְׁלֹשָׁה עָשָׂר

שׁוּבָאֵל בָּנָיו וְאֶחָיו שְׁנֵים&nbsp;&nbsp;{ר}<br>

עָשָׂר׃&nbsp;&nbsp;{ס}&nbsp; <b>כה,כא</b>&nbsp;לְאַרְבָּעָה עָשָׂר מַתִּתְיָהוּ בָּנָיו

וְאֶחָיו שְׁנֵים עָשָׂר׃&nbsp;&nbsp;{ס}&nbsp; <b>כה,כב</b>&nbsp;לַחֲמִשָּׁה&nbsp;&nbsp;{ר}<br>

עָשָׂר לִירֵמוֹת בָּנָיו וְאֶחָיו שְׁנֵים עָשָׂר׃&nbsp;&nbsp;{ס}&nbsp; <b>כה,כג</b>&nbsp;לְשִׁשָּׁה

עָשָׂר לַחֲנַנְיָהוּ בָּנָיו&nbsp;&nbsp;{ר}<br>

וְאֶחָיו שְׁנֵים עָשָׂר׃&nbsp;&nbsp;{ס}&nbsp; <b>כה,כד</b>&nbsp;לְשִׁבְעָה עָשָׂר לְיָשְׁבְּקָשָׁה

בָּנָיו וְאֶחָיו שְׁנֵים&nbsp;&nbsp;{ר}<br>

עָשָׂר׃&nbsp;&nbsp;{ס}&nbsp; <b>כה,כה</b>&nbsp;לִשְׁמוֹנָה עָשָׂר לַחֲנָנִי בָּנָיו

וְאֶחָיו שְׁנֵים עָשָׂר׃&nbsp;&nbsp;{ס}&nbsp; <b>כה,כו</b>&nbsp;לְתִשְׁעָה&nbsp;&nbsp;{ר}<br>

עָשָׂר לְמַלּוֹתִי בָּנָיו וְאֶחָיו שְׁנֵים עָשָׂר׃&nbsp;&nbsp;{ס}&nbsp; <b>כה,כז</b>

לְעֶשְׂרִים לֶאֱלִיָּתָה בָּנָיו&nbsp;&nbsp;{ר}<br>

וְאֶחָיו שְׁנֵים עָשָׂר׃&nbsp;&nbsp;{ס}&nbsp; <b>כה,כח</b>&nbsp;לְאֶחָד וְעֶשְׂרִים

לְהוֹתִיר בָּנָיו וְאֶחָיו שְׁנֵים&nbsp;&nbsp;{ר}<br>

עָשָׂר׃&nbsp;&nbsp;{ס}&nbsp; <b>כה,כט</b>&nbsp;לִשְׁנַיִם וְעֶשְׂרִים לְגִדַּלְתִּי

בָּנָיו וְאֶחָיו שְׁנֵים עָשָׂר׃&nbsp;&nbsp;{ס}&nbsp; <b>כה,ל</b>&nbsp;לִשְׁלֹשָׁה&nbsp;&nbsp;{ר}<br>

וְעֶשְׂרִים לְמַחֲזִיאוֹת בָּנָיו וְאֶחָיו שְׁנֵים עָשָׂר׃&nbsp;&nbsp;{ס}&nbsp;
<b>כה,לא</b>&nbsp;לְאַרְבָּעָה וְעֶשְׂרִים&nbsp;&nbsp;{ר}<br>

לְרוֹמַמְתִּי עָזֶר בָּנָיו וְאֶחָיו שְׁנֵים עָשָׂר׃&nbsp;&nbsp;{פ}</p>
<p><b>כו,א</b>&nbsp;לְמַחְלְקוֹת לְשֹׁעֲרִים לַקָּרְחִים מְשֶׁלֶמְיָהוּ בֶן־קֹרֵא מִן־בְּנֵי אָסָף׃&nbsp;
<b>כו,ב</b>&nbsp;וְלִמְשֶׁלֶמְיָהוּ בָּנִים זְכַרְיָהוּ הַבְּכוֹר יְדִיעֲאֵל הַשֵּׁנִי

זְבַדְיָהוּ הַשְּׁלִישִׁי יַתְנִיאֵל הָרְבִיעִי׃&nbsp; <b>כו,ג</b>&nbsp;עֵילָם

הַחֲמִישִׁי יְהוֹחָנָן הַשִּׁשִּׁי אֶלְיְהוֹעֵינַי הַשְּׁבִיעִי׃&nbsp; <b>כו,ד</b>

וּלְעֹבֵד אֱדֹם בָּנִים שְׁמַעְיָה הַבְּכוֹר יְהוֹזָבָד הַשֵּׁנִי יוֹאָח הַשְּׁלִשִׁי

וְשָׂכָר הָרְבִיעִי וּנְתַנְאֵל הַחֲמִישִׁי׃&nbsp; <b>כו,ה</b>&nbsp;עַמִּיאֵל

הַשִּׁשִּׁי יִשָּׂשכָר הַשְּׁבִיעִי פְּעֻלְּתַי הַשְּׁמִינִי&nbsp; כִּי בֵרְכוֹ

אֱלֹהִים׃&nbsp;&nbsp;{ס}&nbsp; <b>כו,ו</b>&nbsp;וְלִשְׁמַעְיָה בְנוֹ נוֹלַד בָּנִים

הַמִּמְשָׁלִים לְבֵית אֲבִיהֶם&nbsp; כִּי־גִבּוֹרֵי חַיִל הֵמָּה׃&nbsp; <b>כו,ז</b>

בְּנֵי שְׁמַעְיָה עָתְנִי וּרְפָאֵל וְעוֹבֵד אֶלְזָבָד אֶחָיו בְּנֵי־חָיִל

אֱלִיהוּ וּסְמַכְיָהוּ׃&nbsp; <b>כו,ח</b>&nbsp;כָּל־אֵלֶּה מִבְּנֵי עֹבֵד אֱדֹם

הֵמָּה וּבְנֵיהֶם וַאֲחֵיהֶם אִישׁ־חַיִל בַּכֹּחַ לַעֲבֹדָה שִׁשִּׁים

וּשְׁנַיִם לְעֹבֵד אֱדֹם׃&nbsp; <b>כו,ט</b>&nbsp;וְלִמְשֶׁלֶמְיָהוּ בָּנִים וְאַחִים

בְּנֵי־חָיִל שְׁמוֹנָה עָשָׂר׃&nbsp;&nbsp;{ס}&nbsp; <b>כו,י</b>&nbsp;וּלְחֹסָה

מִן־בְּנֵי־מְרָרִי בָּנִים שִׁמְרִי הָרֹאשׁ כִּי לֹא־הָיָה בְכוֹר וַיְשִׂימֵהוּ

אָבִיהוּ לְרֹאשׁ׃&nbsp; <b>כו,יא</b>&nbsp;חִלְקִיָּהוּ הַשֵּׁנִי טְבַלְיָהוּ

הַשְּׁלִשִׁי זְכַרְיָהוּ הָרְבִעִי כָּל־בָּנִים וְאַחִים לְחֹסָה שְׁלֹשָׁה

עָשָׂר׃&nbsp; <b>כו,יב</b>&nbsp;לְאֵלֶּה מַחְלְקוֹת הַשֹּׁעֲרִים לְרָאשֵׁי

הַגְּבָרִים מִשְׁמָרוֹת לְעֻמַּת אֲחֵיהֶם&nbsp; לְשָׁרֵת בְּבֵית יְהוָה׃&nbsp;
<b>כו,יג</b>&nbsp;וַיַּפִּילוּ גוֹרָלוֹת כַּקָּטֹן כַּגָּדוֹל לְבֵית אֲבוֹתָם לְשַׁעַר וָשָׁעַר׃&nbsp;&nbsp;{פ}</p>
<p><b>כו,יד</b>&nbsp;וַיִּפֹּל הַגּוֹרָל מִזְרָחָה לְשֶׁלֶמְיָהוּ וּזְכַרְיָהוּ בְנוֹ יוֹעֵץ בְּשֶׂכֶל

הִפִּילוּ גּוֹרָלוֹת וַיֵּצֵא גוֹרָלוֹ צָפוֹנָה׃&nbsp; <b>כו,טו</b>&nbsp;לְעֹבֵד

אֱדֹם נֶגְבָּה וּלְבָנָיו בֵּית הָאֲסֻפִּים׃&nbsp; <b>כו,טז</b>&nbsp;לְשֻׁפִּים

וּלְחֹסָה לַמַּעֲרָב עִם שַׁעַר שַׁלֶּכֶת בַּמְסִלָּה הָעוֹלָה מִשְׁמָר

לְעֻמַּת מִשְׁמָר׃&nbsp;&nbsp;{ס}&nbsp; <b>כו,יז</b>&nbsp;לַמִּזְרָח הַלְוִיִּם שִׁשָּׁה

לַצָּפוֹנָה לַיּוֹם אַרְבָּעָה לַנֶּגְבָּה לַיּוֹם אַרְבָּעָה&nbsp;&nbsp;{ס}&nbsp; וְלָאֲסֻפִּים

שְׁנַיִם שְׁנָיִם׃&nbsp; <b>כו,יח</b>&nbsp;לַפַּרְבָּר לַמַּעֲרָב אַרְבָּעָה

לַמְסִלָּה שְׁנַיִם לַפַּרְבָּר׃&nbsp; <b>כו,יט</b>&nbsp;אֵלֶּה מַחְלְקוֹת

הַשֹּׁעֲרִים לִבְנֵי הַקָּרְחִי וְלִבְנֵי מְרָרִי׃&nbsp; <b>כו,כ</b>&nbsp;וְהַלְוִיִּם

אֲחִיָּה עַל־אוֹצְרוֹת בֵּית הָאֱלֹהִים וּלְאֹצְרוֹת הַקֳּדָשִׁים׃&nbsp;&nbsp;{ס}&nbsp;
<b>כו,כא</b>&nbsp;בְּנֵי לַעְדָּן בְּנֵי הַגֵּרְשֻׁנִּי לְלַעְדָּן רָאשֵׁי הָאָבוֹת

לְלַעְדָּן הַגֵּרְשֻׁנִּי יְחִיאֵלִי׃&nbsp;&nbsp;{ס}&nbsp; <b>כו,כב</b>&nbsp;בְּנֵי

יְחִיאֵלִי זֵתָם וְיוֹאֵל אָחִיו עַל־אֹצְרוֹת בֵּית יְהוָה׃&nbsp;&nbsp;{ס}&nbsp; <b>כו,כג</b>

לַעַמְרָמִי לַיִּצְהָרִי לַחֶבְרוֹנִי לָעָזִּיאֵלִי׃&nbsp; <b>כו,כד</b>&nbsp;וּשְׁבֻאֵל

בֶּן־גֵּרְשׁוֹם בֶּן־מֹשֶׁה נָגִיד עַל־הָאֹצָרוֹת׃&nbsp;&nbsp;{ס}&nbsp; <b>כו,כה</b>

וְאֶחָיו לֶאֱלִיעֶזֶר רְחַבְיָהוּ בְנוֹ וִישַׁעְיָהוּ בְנוֹ וְיֹרָם בְּנוֹ וְזִכְרִי

בְנוֹ ושלמות (וּשְׁלֹמִית) בְּנוֹ׃&nbsp; <b>כו,כו</b>&nbsp;הוּא שְׁלֹמוֹת וְאֶחָיו

עַל כָּל־אֹצְרוֹת הַקֳּדָשִׁים אֲשֶׁר הִקְדִּישׁ דָּוִיד הַמֶּלֶךְ וְרָאשֵׁי

הָאָבוֹת לְשָׂרֵי־הָאֲלָפִים וְהַמֵּאוֹת וְשָׂרֵי הַצָּבָא׃&nbsp; <b>כו,כז</b>&nbsp;מִן־הַמִּלְחָמוֹת

וּמִן־הַשָּׁלָל הִקְדִּישׁוּ לְחַזֵּק לְבֵית יְהוָה׃&nbsp; <b>כו,כח</b>&nbsp;וְכֹל

הַהִקְדִּישׁ שְׁמוּאֵל הָרֹאֶה וְשָׁאוּל בֶּן־קִישׁ וְאַבְנֵר בֶּן־נֵר וְיוֹאָב

בֶּן־צְרוּיָה כֹּל הַמַּקְדִּישׁ עַל יַד־שְׁלֹמִית וְאֶחָיו׃&nbsp;&nbsp;{פ}</p>
<p><b>כו,כט</b>&nbsp;לַיִּצְהָרִי כְּנַנְיָהוּ וּבָנָיו לַמְּלָאכָה הַחִיצוֹנָה עַל־יִשְׂרָאֵל לְשֹׁטְרִים

וּלְשֹׁפְטִים׃&nbsp; <b>כו,ל</b>&nbsp;לַחֶבְרוֹנִי חֲשַׁבְיָהוּ וְאֶחָיו

בְּנֵי־חַיִל אֶלֶף וּשְׁבַע־מֵאוֹת עַל פְּקֻדַּת יִשְׂרָאֵל מֵעֵבֶר לַיַּרְדֵּן

מַעְרָבָה לְכֹל מְלֶאכֶת יְהוָה וְלַעֲבֹדַת הַמֶּלֶךְ׃&nbsp; <b>כו,לא</b>&nbsp;לַחֶבְרוֹנִי

יְרִיָּה הָרֹאשׁ לַחֶבְרוֹנִי לְתֹלְדֹתָיו לְאָבוֹת בִּשְׁנַת הָאַרְבָּעִים

לְמַלְכוּת דָּוִיד נִדְרָשׁוּ וַיִּמָּצֵא בָהֶם גִּבּוֹרֵי חַיִל בְּיַעְזֵיר גִּלְעָד׃&nbsp;
<b>כו,לב</b>&nbsp;וְאֶחָיו בְּנֵי־חַיִל אַלְפַּיִם וּשְׁבַע מֵאוֹת רָאשֵׁי הָאָבוֹת

וַיַּפְקִידֵם דָּוִיד הַמֶּלֶךְ עַל־הָראוּבֵנִי וְהַגָּדִי וַחֲצִי שֵׁבֶט

הַמְנַשִּׁי לְכָל־דְּבַר הָאֱלֹהִים וּדְבַר הַמֶּלֶךְ׃&nbsp;&nbsp;{פ}</p>
<p><b>כז,א</b>&nbsp;וּבְנֵי יִשְׂרָאֵל לְמִסְפָּרָם רָאשֵׁי הָאָבוֹת וְשָׂרֵי הָאֲלָפִים וְהַמֵּאוֹת

וְשֹׁטְרֵיהֶם הַמְשָׁרְתִים אֶת־הַמֶּלֶךְ לְכֹל דְּבַר הַמַּחְלְקוֹת הַבָּאָה

וְהַיֹּצֵאת חֹדֶשׁ בְּחֹדֶשׁ לְכֹל חָדְשֵׁי הַשָּׁנָה&nbsp; הַמַּחֲלֹקֶת

הָאַחַת עֶשְׂרִים וְאַרְבָּעָה אָלֶף׃&nbsp;&nbsp;{פ}</p>
<p><b>כז,ב</b>&nbsp;עַל הַמַּחֲלֹקֶת הָרִאשׁוֹנָה לַחֹדֶשׁ הָרִאשׁוֹן יָשָׁבְעָם בֶּן־זַבְדִּיאֵל וְעַל מַחֲלֻקְתּוֹ

עֶשְׂרִים וְאַרְבָּעָה אָלֶף׃&nbsp;&nbsp;{ס}&nbsp; <b>כז,ג</b>&nbsp;מִן־בְּנֵי־פֶרֶץ

הָרֹאשׁ לְכָל־שָׂרֵי הַצְּבָאוֹת לַחֹדֶשׁ הָרִאשׁוֹן׃&nbsp;&nbsp;{ס}&nbsp; <b>כז,ד</b>

וְעַל מַחֲלֹקֶת הַחֹדֶשׁ הַשֵּׁנִי דּוֹדַי הָאֲחוֹחִי וּמַחֲלֻקְתּוֹ וּמִקְלוֹת

הַנָּגִיד וְעַל מַחֲלֻקְתּוֹ עֶשְׂרִים וְאַרְבָּעָה אָלֶף׃&nbsp;&nbsp;{ס}&nbsp; <b>כז,ה</b>

שַׂר הַצָּבָא הַשְּׁלִישִׁי לַחֹדֶשׁ הַשְּׁלִישִׁי בְּנָיָהוּ בֶן־יְהוֹיָדָע

הַכֹּהֵן רֹאשׁ וְעַל מַחֲלֻקְתּוֹ עֶשְׂרִים וְאַרְבָּעָה אָלֶף׃&nbsp; <b>כז,ו</b>

הוּא בְנָיָהוּ גִּבּוֹר הַשְּׁלֹשִׁים וְעַל־הַשְּׁלֹשִׁים וּמַחֲלֻקְתּוֹ

עַמִּיזָבָד בְּנוֹ׃&nbsp;&nbsp;{ס}&nbsp; <b>כז,ז</b>&nbsp;הָרְבִיעִי לַחֹדֶשׁ הָרְבִיעִי עֲשָׂהאֵל

אֲחִי יוֹאָב וּזְבַדְיָה בְנוֹ אַחֲרָיו וְעַל מַחֲלֻקְתּוֹ עֶשְׂרִים וְאַרְבָּעָה

אָלֶף׃&nbsp;&nbsp;{ס}&nbsp; <b>כז,ח</b>&nbsp;הַחֲמִישִׁי לַחֹדֶשׁ הַחֲמִישִׁי הַשַּׂר

שַׁמְהוּת הַיִּזְרָח וְעַל מַחֲלֻקְתּוֹ עֶשְׂרִים וְאַרְבָּעָה אָלֶף׃&nbsp;&nbsp;{ס}&nbsp;
<b>כז,ט</b>&nbsp;הַשִּׁשִּׁי לַחֹדֶשׁ הַשִּׁשִּׁי עִירָא בֶן־עִקֵּשׁ הַתְּקוֹעִי

וְעַל מַחֲלֻקְתּוֹ עֶשְׂרִים וְאַרְבָּעָה אָלֶף׃&nbsp;&nbsp;{ס}&nbsp; <b>כז,י</b>&nbsp;הַשְּׁבִיעִי

לַחֹדֶשׁ הַשְּׁבִיעִי חֶלֶץ הַפְּלוֹנִי מִן־בְּנֵי אֶפְרָיִם וְעַל מַחֲלֻקְתּוֹ

עֶשְׂרִים וְאַרְבָּעָה אָלֶף׃&nbsp;&nbsp;{ס}&nbsp; <b>כז,יא</b>&nbsp;הַשְּׁמִינִי לַחֹדֶשׁ

הַשְּׁמִינִי סִבְּכַי הַחֻשָׁתִי לַזַּרְחִי וְעַל מַחֲלֻקְתּוֹ עֶשְׂרִים

וְאַרְבָּעָה אָלֶף׃&nbsp;&nbsp;{ס}&nbsp; <b>כז,יב</b>&nbsp;הַתְּשִׁיעִי לַחֹדֶשׁ

הַתְּשִׁיעִי אֲבִיעֶזֶר הָעַנְּתוֹתִי לבנימיני (לַבֵּן יְמִינִי) וְעַל מַחֲלֻקְתּוֹ

עֶשְׂרִים וְאַרְבָּעָה אָלֶף׃&nbsp;&nbsp;{ס}&nbsp; <b>כז,יג</b>&nbsp;הָעֲשִׂירִי לַחֹדֶשׁ

הָעֲשִׂירִי מַהְרַי הַנְּטוֹפָתִי לַזַּרְחִי וְעַל מַחֲלֻקְתּוֹ עֶשְׂרִים

וְאַרְבָּעָה אָלֶף׃&nbsp;&nbsp;{ס}&nbsp; <b>כז,יד</b>&nbsp;עַשְׁתֵּי־עָשָׂר לְעַשְׁתֵּי

עָשָׂר הַחֹדֶשׁ בְּנָיָה הַפִּרְעָתוֹנִי מִן־בְּנֵי אֶפְרָיִם וְעַל

מַחֲלֻקְתּוֹ עֶשְׂרִים וְאַרְבָּעָה אָלֶף׃&nbsp;&nbsp;{ס}&nbsp; <b>כז,טו</b>&nbsp;הַשְּׁנֵים

עָשָׂר לִשְׁנֵים עָשָׂר הַחֹדֶשׁ חֶלְדַּי הַנְּטוֹפָתִי לְעָתְנִיאֵל וְעַל

מַחֲלֻקְתּוֹ עֶשְׂרִים וְאַרְבָּעָה אָלֶף׃&nbsp;&nbsp;{פ}</p>
<p><b>כז,טז</b>&nbsp;וְעַל שִׁבְטֵי יִשְׂרָאֵל לָראוּבֵנִי נָגִיד אֱלִיעֶזֶר בֶּן־זִכְרִי&nbsp;&nbsp;{ס}&nbsp; לַשִּׁמְעוֹנִי

שְׁפַטְיָהוּ בֶּן־מַעֲכָה׃&nbsp;&nbsp;{ס}&nbsp; <b>כז,יז</b>&nbsp;לְלֵוִי חֲשַׁבְיָה

בֶן־קְמוּאֵל לְאַהֲרֹן צָדוֹק׃&nbsp;&nbsp;{ס}&nbsp; <b>כז,יח</b>&nbsp;לִיהוּדָה אֱלִיהוּ

מֵאֲחֵי דָוִיד&nbsp;&nbsp;{ס}&nbsp; לְיִשָּׂשכָר עָמְרִי בֶּן־מִיכָאֵל׃&nbsp;&nbsp;{ס}&nbsp;
<b>כז,יט</b>&nbsp;לִזְבוּלֻן יִשְׁמַעְיָהוּ בֶּן־עֹבַדְיָהוּ&nbsp;&nbsp;{ס}&nbsp; לְנַפְתָּלִי

יְרִימוֹת בֶּן־עַזְרִיאֵל׃&nbsp;&nbsp;{ס}&nbsp; <b>כז,כ</b>&nbsp;לִבְנֵי אֶפְרַיִם

הוֹשֵׁעַ בֶּן־עֲזַזְיָהוּ לַחֲצִי שֵׁבֶט מְנַשֶּׁה יוֹאֵל בֶּן־פְּדָיָהוּ׃&nbsp;

{ס}&nbsp; <b>כז,כא</b>&nbsp;לַחֲצִי הַמְנַשֶּׁה גִּלְעָדָה יִדּוֹ בֶּן־זְכַרְיָהוּ&nbsp;

{ס}&nbsp; לְבִנְיָמִן יַעֲשִׂיאֵל בֶּן־אַבְנֵר׃&nbsp;&nbsp;{ס}&nbsp; <b>כז,כב</b>&nbsp;לְדָן

עֲזַרְאֵל בֶּן־יְרֹחָם אֵלֶּה שָׂרֵי שִׁבְטֵי יִשְׂרָאֵל׃&nbsp; <b>כז,כג</b>&nbsp;וְלֹא־נָשָׂא

דָוִיד מִסְפָּרָם לְמִבֶּן עֶשְׂרִים שָׁנָה וּלְמָטָּה&nbsp; כִּי אָמַר יְהוָה

לְהַרְבּוֹת אֶת־יִשְׂרָאֵל כְּכוֹכְבֵי הַשָּׁמָיִם׃&nbsp; <b>כז,כד</b>&nbsp;יוֹאָב

בֶּן־צְרוּיָה הֵחֵל לִמְנוֹת וְלֹא כִלָּה וַיְהִי בָזֹאת קֶצֶף עַל־יִשְׂרָאֵל

וְלֹא עָלָה הַמִּסְפָּר בְּמִסְפַּר דִּבְרֵי־הַיָּמִים לַמֶּלֶךְ דָּוִיד׃&nbsp;

{ס}&nbsp; <b>כז,כה</b>&nbsp;וְעַל אֹצְרוֹת הַמֶּלֶךְ עַזְמָוֶת בֶּן־עֲדִיאֵל&nbsp;

{ס}&nbsp; וְעַל הָאֹצָרוֹת בַּשָּׂדֶה בֶּעָרִים וּבַכְּפָרִים וּבַמִּגְדָּלוֹת

יְהוֹנָתָן בֶּן־עֻזִּיָּהוּ׃&nbsp;&nbsp;{ס}&nbsp; <b>כז,כו</b>&nbsp;וְעַל עֹשֵׂי מְלֶאכֶת

הַשָּׂדֶה לַעֲבֹדַת הָאֲדָמָה עֶזְרִי בֶּן־כְּלוּב׃&nbsp;&nbsp;{ס}&nbsp; <b>כז,כז</b>

וְעַל־הַכְּרָמִים שִׁמְעִי הָרָמָתִי&nbsp;&nbsp;{ס}&nbsp; וְעַל שֶׁבַּכְּרָמִים

לְאֹצְרוֹת הַיַּיִן זַבְדִּי הַשִּׁפְמִי׃&nbsp;&nbsp;{ס}&nbsp; <b>כז,כח</b>&nbsp;וְעַל־הַזֵּיתִים

וְהַשִּׁקְמִים אֲשֶׁר בַּשְּׁפֵלָה בַּעַל חָנָן הַגְּדֵרִי&nbsp;&nbsp;{ס}&nbsp; וְעַל־אֹצְרוֹת

הַשֶּׁמֶן יוֹעָשׁ׃&nbsp;&nbsp;{ס}&nbsp; <b>כז,כט</b>&nbsp;וְעַל־הַבָּקָר הָרֹעִים בַּשָּׁרוֹן

שטרי (שִׁרְטַי) הַשָּׁרוֹנִי&nbsp;&nbsp;{ס}&nbsp; וְעַל־הַבָּקָר בָּעֲמָקִים שָׁפָט

בֶּן־עַדְלָי׃&nbsp;&nbsp;{ס}&nbsp; <b>כז,ל</b>&nbsp;וְעַל־הַגְּמַלִּים אוֹבִיל

הַיִּשְׁמְעֵלִי&nbsp;&nbsp;{ס}&nbsp; וְעַל־הָאֲתֹנוֹת יֶחְדְּיָהוּ הַמֵּרֹנֹתִי׃&nbsp;

{ס}&nbsp; <b>כז,לא</b>&nbsp;וְעַל־הַצֹּאן יָזִיז הַהַגְרִי כָּל־אֵלֶּה שָׂרֵי

הָרְכוּשׁ אֲשֶׁר לַמֶּלֶךְ דָּוִיד׃&nbsp;&nbsp;{ס}&nbsp; <b>כז,לב</b>&nbsp;וִיהוֹנָתָן

דּוֹד־דָּוִיד יוֹעֵץ אִישׁ־מֵבִין וְסוֹפֵר הוּא וִיחִיאֵל בֶּן־חַכְמוֹנִי

עִם־בְּנֵי הַמֶּלֶךְ׃&nbsp;&nbsp;{ס}&nbsp; <b>כז,לג</b>&nbsp;וַאֲחִיתֹפֶל יוֹעֵץ

לַמֶּלֶךְ וְחוּשַׁי הָאַרְכִּי רֵעַ הַמֶּלֶךְ׃&nbsp;&nbsp;{ס}&nbsp; <b>כז,לד</b>&nbsp;וְאַחֲרֵי

אֲחִיתֹפֶל יְהוֹיָדָע בֶּן־בְּנָיָהוּ וְאֶבְיָתָר וְשַׂר־צָבָא לַמֶּלֶךְ

יוֹאָב׃&nbsp;&nbsp;{פ}</p>
<p><b>כח,א</b>&nbsp;וַיַּקְהֵל דָּוִיד אֶת־כָּל־שָׂרֵי יִשְׂרָאֵל שָׂרֵי הַשְּׁבָטִים וְשָׂרֵי הַמַּחְלְקוֹת הַמְשָׁרְתִים

אֶת־הַמֶּלֶךְ וְשָׂרֵי הָאֲלָפִים וְשָׂרֵי הַמֵּאוֹת וְשָׂרֵי כָל־רְכוּשׁ־וּמִקְנֶה

לַמֶּלֶךְ וּלְבָנָיו עִם־הַסָּרִיסִים וְהַגִּבּוֹרִים וּלְכָל־גִּבּוֹר חָיִל

אֶל־יְרוּשָׁלִָם׃&nbsp; <b>כח,ב</b>&nbsp;וַיָּקָם דָּוִיד הַמֶּלֶךְ עַל־רַגְלָיו

וַיֹּאמֶר שְׁמָעוּנִי אַחַי וְעַמִּי&nbsp; אֲנִי עִם־לְבָבִי לִבְנוֹת בֵּית

מְנוּחָה לַאֲרוֹן בְּרִית־יְהוָה וְלַהֲדֹם רַגְלֵי אֱלֹהֵינוּ וַהֲכִינוֹתִי

לִבְנוֹת׃&nbsp; <b>כח,ג</b>&nbsp;וְהָאֱלֹהִים אָמַר לִי לֹא־תִבְנֶה בַיִת לִשְׁמִי&nbsp;

כִּי אִישׁ מִלְחָמוֹת אַתָּה וְדָמִים שָׁפָכְתָּ׃&nbsp; <b>כח,ד</b>&nbsp;וַיִּבְחַר

יְהוָה אֱלֹהֵי יִשְׂרָאֵל בִּי מִכֹּל בֵּית־אָבִי לִהְיוֹת לְמֶלֶךְ

עַל־יִשְׂרָאֵל לְעוֹלָם כִּי בִיהוּדָה בָּחַר לְנָגִיד וּבְבֵית יְהוּדָה בֵּית

אָבִי וּבִבְנֵי אָבִי בִּי רָצָה לְהַמְלִיךְ עַל־כָּל־יִשְׂרָאֵל׃&nbsp; <b>כח,ה</b>

וּמִכָּל־בָּנַי כִּי רַבִּים בָּנִים נָתַן לִי יְהוָה וַיִּבְחַר בִּשְׁלֹמֹה

בְנִי לָשֶׁבֶת עַל־כִּסֵּא מַלְכוּת יְהוָה עַל־יִשְׂרָאֵל׃&nbsp; <b>כח,ו</b>&nbsp;וַיֹּאמֶר

לִי שְׁלֹמֹה בִנְךָ הוּא־יִבְנֶה בֵיתִי וַחֲצֵרוֹתָי&nbsp; כִּי־בָחַרְתִּי בוֹ

לִי לְבֵן וַאֲנִי אֶהְיֶה־לּוֹ לְאָב׃&nbsp; <b>כח,ז</b>&nbsp;וַהֲכִינוֹתִי אֶת־מַלְכוּתוֹ

עַד־לְעוֹלָם&nbsp; אִם־יֶחֱזַק לַעֲשׂוֹת מִצְו‍ֹתַי וּמִשְׁפָּטַי כַּיּוֹם

הַזֶּה׃&nbsp; <b>כח,ח</b>&nbsp;וְעַתָּה לְעֵינֵי כָל־יִשְׂרָאֵל קְהַל־יְהוָה

וּבְאָזְנֵי אֱלֹהֵינוּ שִׁמְרוּ וְדִרְשׁוּ כָּל־מִצְו‍ֹת יְהוָה אֱלֹהֵיכֶם

לְמַעַן תִּירְשׁוּ אֶת־הָאָרֶץ הַטּוֹבָה וְהִנְחַלְתֶּם לִבְנֵיכֶם אַחֲרֵיכֶם

עַד־עוֹלָם׃&nbsp; <b>כח,ט</b>&nbsp;וְאַתָּה שְׁלֹמֹה־בְנִי דַּע אֶת־אֱלֹהֵי אָבִיךָ

וְעָבְדֵהוּ בְּלֵב שָׁלֵם וּבְנֶפֶשׁ חֲפֵצָה כִּי כָל־לְבָבוֹת דּוֹרֵשׁ יְהוָה

וְכָל־יֵצֶר מַחֲשָׁבוֹת מֵבִין&nbsp; אִם־תִּדְרְשֶׁנּוּ יִמָּצֵא לָךְ

וְאִם־תַּעַזְבֶנּוּ יַזְנִיחֲךָ לָעַד׃&nbsp; <b>כח,י</b>&nbsp;רְאֵה עַתָּה כִּי־יְהוָה

בָּחַר בְּךָ לִבְנוֹת־בַּיִת לַמִּקְדָּשׁ חֲזַק וַעֲשֵׂה׃&nbsp;&nbsp;{פ}</p>
<p><b>כח,יא</b>&nbsp;וַיִּתֵּן דָּוִיד לִשְׁלֹמֹה בְנוֹ אֶת־תַּבְנִית הָאוּלָם וְאֶת־בָּתָּיו וְגַנְזַכָּיו

וַעֲלִיֹּתָיו וַחֲדָרָיו הַפְּנִימִים וּבֵית הַכַּפֹּרֶת׃&nbsp; <b>כח,יב</b>&nbsp;וְתַבְנִית

כֹּל אֲשֶׁר הָיָה בָרוּחַ עִמּוֹ לְחַצְרוֹת בֵּית־יְהוָה וּלְכָל־הַלְּשָׁכוֹת

סָבִיב לְאֹצְרוֹת בֵּית הָאֱלֹהִים וּלְאֹצְרוֹת הַקֳּדָשִׁים׃&nbsp; <b>כח,יג</b>

וּלְמַחְלְקוֹת הַכֹּהֲנִים וְהַלְוִיִּם וּלְכָל־מְלֶאכֶת עֲבוֹדַת בֵּית־יְהוָה

וּלְכָל־כְּלֵי עֲבוֹדַת בֵּית־יְהוָה׃&nbsp; <b>כח,יד</b>&nbsp;לַזָּהָב בַּמִּשְׁקָל

לַזָּהָב לְכָל־כְּלֵי עֲבוֹדָה וַעֲבוֹדָה לְכֹל כְּלֵי הַכֶּסֶף בְּמִשְׁקָל

לְכָל־כְּלֵי עֲבוֹדָה וַעֲבוֹדָה׃&nbsp; <b>כח,טו</b>&nbsp;וּמִשְׁקָל לִמְנֹרוֹת

הַזָּהָב וְנֵרֹתֵיהֶם זָהָב בְּמִשְׁקַל־מְנוֹרָה וּמְנוֹרָה וְנֵרֹתֶיהָ

וְלִמְנֹרוֹת הַכֶּסֶף בְּמִשְׁקָל לִמְנוֹרָה וְנֵרֹתֶיהָ כַּעֲבוֹדַת מְנוֹרָה וּמְנוֹרָה׃&nbsp;
<b>כח,טז</b>&nbsp;וְאֶת־הַזָּהָב מִשְׁקָל לְשֻׁלְחֲנוֹת הַמַּעֲרֶכֶת לְשֻׁלְחַן

וְשֻׁלְחָן וְכֶסֶף לְשֻׁלְחֲנוֹת הַכָּסֶף׃&nbsp; <b>כח,יז</b>&nbsp;וְהַמִּזְלָגוֹת

וְהַמִּזְרָקוֹת וְהַקְּשָׂו‍ֹת זָהָב טָהוֹר וְלִכְפוֹרֵי הַזָּהָב בְּמִשְׁקָל

לִכְפוֹר וּכְפוֹר וְלִכְפוֹרֵי הַכֶּסֶף בְּמִשְׁקָל לִכְפוֹר וּכְפוֹר׃&nbsp; <b>כח,יח</b>

וּלְמִזְבַּח הַקְּטֹרֶת זָהָב מְזֻקָּק בַּמִּשְׁקָל וּלְתַבְנִית הַמֶּרְכָּבָה

הַכְּרוּבִים זָהָב לְפֹרְשִׂים וְסֹכְכִים עַל־אֲרוֹן בְּרִית־יְהוָה׃&nbsp; <b>כח,יט</b>

הַכֹּל בִּכְתָב מִיַּד יְהוָה עָלַי הִשְׂכִּיל כֹּל מַלְאֲכוֹת הַתַּבְנִית׃&nbsp;&nbsp;{פ}</p>
<p><b>כח,כ</b>&nbsp;וַיֹּאמֶר דָּוִיד לִשְׁלֹמֹה בְנוֹ חֲזַק וֶאֱמַץ וַעֲשֵׂה אַל־תִּירָא וְאַל־תֵּחָת&nbsp; כִּי

יְהוָה אֱלֹהִים אֱלֹהַי עִמָּךְ לֹא יַרְפְּךָ וְלֹא יַעַזְבֶךָּ עַד־לִכְלוֹת

כָּל־מְלֶאכֶת עֲבוֹדַת בֵּית־יְהוָה׃&nbsp; <b>כח,כא</b>&nbsp;וְהִנֵּה מַחְלְקוֹת

הַכֹּהֲנִים וְהַלְוִיִּם לְכָל־עֲבוֹדַת בֵּית הָאֱלֹהִים וְעִמְּךָ

בְכָל־מְלָאכָה לְכָל־נָדִיב בַּחָכְמָה לְכָל־עֲבוֹדָה וְהַשָּׂרִים וְכָל־הָעָם

לְכָל־דְּבָרֶיךָ׃&nbsp;&nbsp;{ס}&nbsp; <b>כט,א</b>&nbsp;וַיֹּאמֶר דָּוִיד הַמֶּלֶךְ

לְכָל־הַקָּהָל שְׁלֹמֹה בְנִי אֶחָד בָּחַר־בּוֹ אֱלֹהִים נַעַר וָרָךְ

וְהַמְּלָאכָה גְדוֹלָה כִּי לֹא לְאָדָם הַבִּירָה כִּי לַיהוָה אֱלֹהִים׃&nbsp; <b>כט,ב</b>

וּכְכָל־כֹּחִי הֲכִינוֹתִי לְבֵית־אֱלֹהַי הַזָּהָב לַזָּהָב וְהַכֶּסֶף לַכֶּסֶף

וְהַנְּחֹשֶׁת לַנְּחֹשֶׁת הַבַּרְזֶל לַבַּרְזֶל וְהָעֵצִים לָעֵצִים

אַבְנֵי־שֹׁהַם וּמִלּוּאִים אַבְנֵי־פוּךְ וְרִקְמָה וְכֹל אֶבֶן יְקָרָה

וְאַבְנֵי־שַׁיִשׁ לָרֹב׃&nbsp; <b>כט,ג</b>&nbsp;וְעוֹד בִּרְצוֹתִי בְּבֵית אֱלֹהַי

יֶשׁ־לִי סְגֻלָּה זָהָב וָכָסֶף&nbsp; נָתַתִּי לְבֵית־אֱלֹהַי לְמַעְלָה

מִכָּל־הֲכִינוֹתִי לְבֵית הַקֹּדֶשׁ׃&nbsp; <b>כט,ד</b>&nbsp;שְׁלֹשֶׁת אֲלָפִים

כִּכְּרֵי זָהָב מִזְּהַב אוֹפִיר וְשִׁבְעַת אֲלָפִים כִּכַּר־כֶּסֶף מְזֻקָּק

לָטוּחַ קִירוֹת הַבָּתִּים׃&nbsp; <b>כט,ה</b>&nbsp;לַזָּהָב לַזָּהָב וְלַכֶּסֶף

לַכֶּסֶף וּלְכָל־מְלָאכָה בְּיַד חָרָשִׁים וּמִי מִתְנַדֵּב לְמַלֹּאות יָדוֹ

הַיּוֹם לַיהוָה׃&nbsp; <b>כט,ו</b>&nbsp;וַיִּתְנַדְּבוּ שָׂרֵי הָאָבוֹת וְשָׂרֵי

שִׁבְטֵי יִשְׂרָאֵל וְשָׂרֵי הָאֲלָפִים וְהַמֵּאוֹת וּלְשָׂרֵי מְלֶאכֶת

הַמֶּלֶךְ׃&nbsp; <b>כט,ז</b>&nbsp;וַיִּתְּנוּ לַעֲבוֹדַת בֵּית־הָאֱלֹהִים זָהָב

כִּכָּרִים חֲמֵשֶׁת־אֲלָפִים וַאֲדַרְכֹנִים רִבּוֹ וְכֶסֶף כִּכָּרִים עֲשֶׂרֶת

אֲלָפִים וּנְחֹשֶׁת רִבּוֹ וּשְׁמוֹנַת אֲלָפִים כִּכָּרִים וּבַרְזֶל

מֵאָה־אֶלֶף כִּכָּרִים׃&nbsp; <b>כט,ח</b>&nbsp;וְהַנִּמְצָא אִתּוֹ אֲבָנִים נָתְנוּ

לְאוֹצַר בֵּית־יְהוָה עַל יַד־יְחִיאֵל הַגֵּרְשֻׁנִּי׃&nbsp; <b>כט,ט</b>&nbsp;וַיִּשְׂמְחוּ

הָעָם עַל־הִתְנַדְּבָם כִּי בְּלֵב שָׁלֵם הִתְנַדְּבוּ לַיהוָה וְגַם דָּוִיד

הַמֶּלֶךְ שָׂמַח שִׂמְחָה גְדוֹלָה׃&nbsp;&nbsp;{פ}</p>
<p><b>כט,י</b>&nbsp;וַיְבָרֶךְ דָּוִיד אֶת־יְהוָה לְעֵינֵי כָּל־הַקָּהָל וַיֹּאמֶר דָּוִיד בָּרוּךְ אַתָּה

יְהוָה אֱלֹהֵי יִשְׂרָאֵל אָבִינוּ מֵעוֹלָם וְעַד־עוֹלָם׃&nbsp; <b>כט,יא</b>&nbsp;לְךָ

יְהוָה הַגְּדֻלָּה וְהַגְּבוּרָה וְהַתִּפְאֶרֶת וְהַנֵּצַח וְהַהוֹד כִּי־כֹל

בַּשָּׁמַיִם וּבָאָרֶץ&nbsp; לְךָ יְהוָה הַמַּמְלָכָה וְהַמִּתְנַשֵּׂא לְכֹל

לְרֹאשׁ׃&nbsp; <b>כט,יב</b>&nbsp;וְהָעֹשֶׁר וְהַכָּבוֹד מִלְּפָנֶיךָ וְאַתָּה

מוֹשֵׁל בַּכֹּל וּבְיָדְךָ כֹּחַ וּגְבוּרָה וּבְיָדְךָ לְגַדֵּל וּלְחַזֵּק

לַכֹּל׃&nbsp; <b>כט,יג</b>&nbsp;וְעַתָּה אֱלֹהֵינוּ מוֹדִים אֲנַחְנוּ לָךְ

וּמְהַלְלִים לְשֵׁם תִּפְאַרְתֶּךָ׃&nbsp; <b>כט,יד</b>&nbsp;וְכִי מִי אֲנִי וּמִי

עַמִּי כִּי־נַעְצֹר כֹּחַ לְהִתְנַדֵּב כָּזֹאת&nbsp; כִּי־מִמְּךָ הַכֹּל

וּמִיָּדְךָ נָתַנּוּ לָךְ׃&nbsp; <b>כט,טו</b>&nbsp;כִּי־גֵרִים אֲנַחְנוּ לְפָנֶיךָ

וְתוֹשָׁבִים כְּכָל־אֲבֹתֵינוּ&nbsp; כַּצֵּל יָמֵינוּ עַל־הָאָרֶץ וְאֵין

מִקְוֶה׃&nbsp; <b>כט,טז</b>&nbsp;יְהוָה אֱלֹהֵינוּ כֹּל הֶהָמוֹן הַזֶּה אֲשֶׁר

הֲכִינֹנוּ לִבְנוֹת־לְךָ בַיִת לְשֵׁם קָדְשֶׁךָ&nbsp; מִיָּדְךָ היא (הוּא)

וּלְךָ הַכֹּל׃&nbsp; <b>כט,יז</b>&nbsp;וְיָדַעְתִּי אֱלֹהַי כִּי אַתָּה בֹּחֵן לֵבָב

וּמֵישָׁרִים תִּרְצֶה אֲנִי בְּיֹשֶׁר לְבָבִי הִתְנַדַּבְתִּי כָל־אֵלֶּה

וְעַתָּה עַמְּךָ הַנִּמְצְאוּ־פֹה רָאִיתִי בְשִׂמְחָה לְהִתְנַדֶּב־לָךְ׃&nbsp; <b>כט,יח</b>

יְהוָה אֱלֹהֵי אַבְרָהָם יִצְחָק וְיִשְׂרָאֵל אֲבֹתֵינוּ שָׁמְרָה־זֹּאת

לְעוֹלָם לְיֵצֶר מַחְשְׁבוֹת לְבַב עַמֶּךָ וְהָכֵן לְבָבָם אֵלֶיךָ׃&nbsp; <b>כט,יט</b>

וְלִשְׁלֹמֹה בְנִי תֵּן לֵבָב שָׁלֵם לִשְׁמוֹר מִצְו‍ֹתֶיךָ עֵדְו‍ֹתֶיךָ וְחֻקֶּיךָ

וְלַעֲשׂוֹת הַכֹּל וְלִבְנוֹת הַבִּירָה אֲשֶׁר־הֲכִינוֹתִי׃&nbsp;&nbsp;{פ}</p>
<p><b>כט,כ</b>&nbsp;וַיֹּאמֶר דָּוִיד לְכָל־הַקָּהָל בָּרְכוּ־נָא אֶת־יְהוָה אֱלֹהֵיכֶם וַיְבָרְכוּ כָל־הַקָּהָל

לַיהוָה אֱלֹהֵי אֲבֹתֵיהֶם וַיִּקְּדוּ וַיִּשְׁתַּחֲווּ לַיהוָה וְלַמֶּלֶךְ׃&nbsp;
<b>כט,כא</b>&nbsp;וַיִּזְבְּחוּ לַיהוָה זְבָחִים וַיַּעֲלוּ עֹלוֹת לַיהוָה לְמָחֳרַת

הַיּוֹם הַהוּא פָּרִים אֶלֶף אֵלִים אֶלֶף כְּבָשִׂים אֶלֶף וְנִסְכֵּיהֶם

וּזְבָחִים לָרֹב לְכָל־יִשְׂרָאֵל׃&nbsp; <b>כט,כב</b>&nbsp;וַיֹּאכְלוּ וַיִּשְׁתּוּ

לִפְנֵי יְהוָה בַּיּוֹם הַהוּא בְּשִׂמְחָה גְדוֹלָה וַיַּמְלִיכוּ שֵׁנִית

לִשְׁלֹמֹה בֶן־דָּוִיד וַיִּמְשְׁחוּ לַיהוָה לְנָגִיד וּלְצָדוֹק לְכֹהֵן׃&nbsp;
<b>כט,כג</b>&nbsp;וַיֵּשֶׁב שְׁלֹמֹה עַל־כִּסֵּא יְהוָה לְמֶלֶךְ תַּחַת־דָּוִיד

אָבִיו וַיַּצְלַח וַיִּשְׁמְעוּ אֵלָיו כָּל־יִשְׂרָאֵל׃&nbsp; <b>כט,כד</b>&nbsp;וְכָל־הַשָּׂרִים

וְהַגִּבֹּרִים וְגַם כָּל־בְּנֵי הַמֶּלֶךְ דָּוִיד נָתְנוּ יָד תַּחַת שְׁלֹמֹה הַמֶּלֶךְ׃&nbsp;
<b>כט,כה</b>&nbsp;וַיְגַדֵּל יְהוָה אֶת־שְׁלֹמֹה לְמַעְלָה לְעֵינֵי כָּל־יִשְׂרָאֵל

וַיִּתֵּן עָלָיו הוֹד מַלְכוּת אֲשֶׁר לֹא־הָיָה עַל־כָּל־מֶלֶךְ לְפָנָיו

עַל־יִשְׂרָאֵל׃&nbsp;&nbsp;{פ}</p>
<p><b>כט,כו</b>&nbsp;וְדָוִיד בֶּן־יִשָׁי מָלַךְ עַל־כָּל־יִשְׂרָאֵל׃&nbsp; <b>כט,כז</b>&nbsp;וְהַיָּמִים אֲשֶׁר

מָלַךְ עַל־יִשְׂרָאֵל אַרְבָּעִים שָׁנָה&nbsp; בְּחֶבְרוֹן מָלַךְ שֶׁבַע

שָׁנִים וּבִירוּשָׁלִַם מָלַךְ שְׁלֹשִׁים וְשָׁלוֹשׁ׃&nbsp; <b>כט,כח</b>&nbsp;וַיָּמָת

בְּשֵׂיבָה טוֹבָה שְׂבַע יָמִים עֹשֶׁר וְכָבוֹד וַיִּמְלֹךְ שְׁלֹמֹה בְנוֹ

תַּחְתָּיו׃&nbsp; <b>כט,כט</b>&nbsp;וְדִבְרֵי דָּוִיד הַמֶּלֶךְ הָרִאשֹׁנִים

וְהָאַחֲרֹנִים הִנָּם כְּתוּבִים עַל־דִּבְרֵי שְׁמוּאֵל הָרֹאֶה וְעַל־דִּבְרֵי

נָתָן הַנָּבִיא וְעַל־דִּבְרֵי גָּד הַחֹזֶה׃&nbsp; <b>כט,ל</b>&nbsp;עִם

כָּל־מַלְכוּתוֹ וּגְבוּרָתוֹ וְהָעִתִּים אֲשֶׁר עָבְרוּ עָלָיו וְעַל־יִשְׂרָאֵל

וְעַל כָּל־מַמְלְכוֹת הָאֲרָצוֹת׃&nbsp;&nbsp;{פ}</p>
</div>
<hr align=center width=300 size=1 style='color:#c0c0c0'>
<div dir=ltr>
<p class=c><a href="index.htm">Index</a>

&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
<a href="ch2.htm">Poster</a></p>
</td></tr>
</table>


﻿		<table width=520 align=center>
<tr><td>






</td></tr>
</table>



<center>
<!--LiveInternet counter-->
		 <script type="text/javascript"><!--
		document.write("<a href='http://www.liveinternet.ru/click' "+
		"target=_blank><img src='http://counter.yadro.ru/hit?t22.3;r"+
		escape(document.referrer)+((typeof(screen)=="undefined")?"":
		";s"+screen.width+"*"+screen.height+"*"+(screen.colorDepth?
		screen.colorDepth:screen.pixelDepth))+";u"+escape(document.URL)+
		";"+Math.random()+
		"' alt='' title='LiveInternet: 24"+
		" ,24' "+
		"border='0' width='88' height='31'><\/a>")
		//--></script><!--/LiveInternet-->
		<script async="async" src="https://w.uptolike.com/widgets/v1/zp.js?pid=1428829" type="text/javascript"></script>
		
		</center>

<!--ba96768aa0d7b5ad-->

		
		<table width=1000 align=center>
<tr><td>

<!--adapt-->




<script async src="//pagead2.googlesyndication.com/pagead/js/adsbygoogle.js"></script>
<!-- NEW2 -->
<ins class="adsbygoogle"
     style="display:block"
     data-ad-client="ca-pub-6044271981988239"
     data-ad-slot="1068740841"
     data-ad-format="auto"></ins>
<script>
(adsbygoogle = window.adsbygoogle || []).push({});
</script>



</td></tr>
</table>

</body>
</html>

