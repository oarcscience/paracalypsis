<html>
<head>
<title>Septuaginta. Parabolae</title>
<meta http-equiv="Content-Type" content="text/html; charset=utf-8">
<meta name="author" content="Institute for Biblical Content">
<meta name="keywords" content="Library Paracalypsis, LXX, Septuaginta">
<meta name="description" content="Septuaginta">
<link href="../../greek.css" rel="stylesheet" type="text/css">
<style rel="stylesheet" type="text/css">

span.c {font-size:8pt;font-weight:bold}
</style>
</head>
<body>
﻿


<p>


<table style='border:solid black .25pt' align=center cellpadding=15 cellspacing=0 width=700>
<tr><td>
<h2>Π α ρ ο ι μ ί α ι</h2>
<h3>1</h3>
<p><span class=c>1</span> Παροιμίαι Σαλωμῶντος υἱοῦ Δαυιδ, ὃς ἐβασίλευσεν ἐν Ισραηλ,</p>
<p><span class=c>2</span> γνῶναι σοφίαν καὶ παιδείαν νοῆσαί τε λόγους φρονήσεως</p>
<p><span class=c>3</span> δέξασθαί τε στροφὰς λόγων νοῆσαί τε δικαιοσύνην ἀληθῆ καὶ κρίμα κατευθύνειν,</p>
<p><span class=c>4</span> ἵνα δῷ ἀκάκοις πανουργίαν, παιδὶ δὲ νέῳ αἴσθησίν τε καὶ ἔννοιαν·</p>
<p><span class=c>5</span> τῶνδε γὰρ ἀκούσας σοφὸς σοφώτερος ἔσται, ὁ δὲ νοήμων κυβέρνησιν κτήσεται</p>
<p><span class=c>6</span> νοήσει τε παραβολὴν καὶ σκοτεινὸν λόγον ῥήσεις τε σοφῶν καὶ αἰνίγματα.</p>
<p><span class=c>7</span> Ἀρχὴ σοφίας φόβος θεοῦ, σύνεσις δὲ ἀγαθὴ πᾶσι τοῖς ποιοῦσιν αὐτήν· εὐσέβεια δὲ εἰς

θεὸν ἀρχὴ αἰσθήσεως, σοφίαν δὲ καὶ παιδείαν ἀσεβεῖς ἐξουθενήσουσιν.</p>
<p><span class=c>8</span> ἄκουε, υἱέ, παιδείαν πατρός σου καὶ μὴ ἀπώσῃ θεσμοὺς μητρός σου·</p>
<p><span class=c>9</span> στέφανον γὰρ χαρίτων δέξῃ σῇ κορυφῇ καὶ κλοιὸν χρύσεον περὶ σῷ τραχήλῳ.</p>
<p><span class=c>10</span> υἱέ, μή σε πλανήσωσιν ἄνδρες ἀσεβεῖς, μηδὲ βουληθῇς, ἐὰν παρακαλέσωσί σε λέγοντες</p>
<p><span class=c>11</span> Ἐλθὲ μεθ᾽ ἡμῶν, κοινώνησον αἵματος, κρύψωμεν δὲ εἰς γῆν ἄνδρα δίκαιον ἀδίκως,</p>
<p><span class=c>12</span> καταπίωμεν δὲ αὐτὸν ὥσπερ ᾅδης ζῶντα καὶ ἄρωμεν αὐτοῦ τὴν μνήμην ἐκ γῆς·</p>
<p><span class=c>13</span> τὴν κτῆσιν αὐτοῦ τὴν πολυτελῆ καταλαβώμεθα, πλήσωμεν δὲ οἴκους ἡμετέρους σκύλων·</p>
<p><span class=c>14</span> τὸν δὲ σὸν κλῆρον βάλε ἐν ἡμῖν, κοινὸν δὲ βαλλάντιον κτησώμεθα πάντες, καὶ μαρσίππιον

ἓν γενηθήτω ἡμῖν.</p>
<p><span class=c>15</span> μὴ πορευθῇς ἐν ὁδῷ μετ᾽ αὐτῶν, ἔκκλινον δὲ τὸν πόδα σου ἐκ τῶν τρίβων αὐτῶν·</p>
<p><span class=c>16</span> οἱ γὰρ πόδες αὐτῶν εἰς κακίαν τρέχουσιν καὶ ταχινοὶ τοῦ ἐκχέαι αἷμα·</p>
<p><span class=c>17</span> οὐ γὰρ ἀδίκως ἐκτείνεται δίκτυα πτερωτοῖς.</p>
<p><span class=c>18</span> αὐτοὶ γὰρ οἱ φόνου μετέχοντες θησαυρίζουσιν ἑαυτοῖς κακά, ἡ δὲ καταστροφὴ ἀνδρῶν

παρανόμων κακή.</p>
<p><span class=c>19</span> αὗται αἱ ὁδοί εἰσιν πάντων τῶν συντελούντων τὰ ἄνομα· τῇ γὰρ ἀσεβείᾳ τὴν ἑαυτῶν ψυχὴν

ἀφαιροῦνται.</p>
<p><span class=c>20</span> Σοφία ἐν ἐξόδοις ὑμνεῖται, ἐν δὲ πλατείαις παρρησίαν ἄγει,</p>
<p><span class=c>21</span> ἐπ᾽ ἄκρων δὲ τειχέων κηρύσσεται, ἐπὶ δὲ πύλαις δυναστῶν παρεδρεύει, ἐπὶ δὲ πύλαις

πόλεως θαρροῦσα λέγει</p>
<p><span class=c>22</span> Ὅσον ἂν χρόνον ἄκακοι ἔχωνται τῆς δικαιοσύνης, οὐκ αἰ σχυνθήσονται· οἱ δὲ ἄφρονες, τῆς

ὕβρεως ὄντες ἐπιθυμηταί, ἀσεβεῖς γενόμενοι ἐμίσησαν αἴσθησιν</p>
<p><span class=c>23</span> καὶ ὑπεύθυνοι ἐγένοντο ἐλέγχοις. ἰδοὺ προήσομαι ὑμῖν ἐμῆς πνοῆς ῥῆσιν, διδάξω δὲ

ὑμᾶς τὸν ἐμὸν λόγον.</p>
<p><span class=c>24</span> ἐπειδὴ ἐκάλουν καὶ οὐχ ὑπηκούσατε καὶ ἐξέτεινον λόγους καὶ οὐ προσείχετε,</p>
<p><span class=c>25</span> ἀλλὰ ἀκύρους ἐποιεῖτε ἐμὰς βουλάς, τοῖς δὲ ἐμοῖς ἐλέγχοις ἠπειθήσατε,</p>
<p><span class=c>26</span> τοιγαροῦν κἀγὼ τῇ ὑμετέρᾳ ἀπωλείᾳ ἐπιγελάσομαι, καταχαροῦμαι δέ, ἡνίκα ἂν ἔρχηται ὑμῖν

ὄλεθρος,</p>
<p><span class=c>27</span> καὶ ὡς ἂν ἀφίκηται ὑμῖν ἄφνω θόρυβος, ἡ δὲ καταστροφὴ ὁμοίως καταιγίδι παρῇ, καὶ ὅταν

ἔρχηται ὑμῖν θλῖψις καὶ πολιορκία, ἢ ὅταν ἔρχηται ὑμῖν ὄλεθρος.</p>
<p><span class=c>28</span> ἔσται γὰρ ὅταν ἐπικαλέσησθέ με, ἐγὼ δὲ οὐκ εἰσακούσομαι ὑμῶν· ζητήσουσίν με κακοὶ καὶ

οὐχ εὑρήσουσιν.</p>
<p><span class=c>29</span> ἐμίσησαν γὰρ σοφίαν, τὸν δὲ φόβον τοῦ κυρίου οὐ προ είλαντο</p>
<p><span class=c>30</span> οὐδὲ ἤθελον ἐμαῖς προσέχειν βουλαῖς, ἐμυκτήριζον δὲ ἐμοὺς ἐλέγχους.</p>
<p><span class=c>31</span> τοιγαροῦν ἔδονται τῆς ἑαυτῶν ὁδοῦ τοὺς καρποὺς καὶ τῆς ἑαυτῶν ἀσεβείας πλησθήσονται·</p>
<p><span class=c>32</span> ἀνθ᾽ ὧν γὰρ ἠδίκουν νηπίους, φονευθήσονται, καὶ ἐξετασμὸς ἀσεβεῖς ὀλεῖ.</p>
<p><span class=c>33</span> ὁ δὲ ἐμοῦ ἀκούων κατασκηνώσει ἐπ᾽ ἐλπίδι καὶ ἡσυχάσει ἀφόβως ἀπὸ παντὸς κακοῦ.</p>
<p>&nbsp;</p>
<h3>2</h3>
<p><span class=c>1</span> Υἱέ, ἐὰν

δεξάμενος ῥῆσιν ἐμῆς ἐντολῆς κρύψῃς παρὰ σεαυτῷ,</p>
<p><span class=c>2</span> ὑπακούσεται

σοφίας τὸ οὖς σου, καὶ παραβαλεῖς καρδίαν σου εἰς σύνεσιν, παραβαλεῖς δὲ αὐτὴν

ἐπὶ νουθέτησιν τῷ υἱῷ σου.</p>
<p><span class=c>3</span> ἐὰν γὰρ

τὴν σοφίαν ἐπικαλέσῃ καὶ τῇ συνέσει δῷς φωνήν σου, τὴν δὲ αἴσθησιν ζητήσῃς

μεγάλῃ τῇ φωνῇ,</p>
<p><span class=c>4</span> καὶ ἐὰν

ζητήσῃς αὐτὴν ὡς ἀργύριον καὶ ὡς θησαυροὺς ἐξερευνήσῃς αὐτήν,</p>
<p><span class=c>5</span> τότε

συνήσεις φόβον κυρίου καὶ ἐπίγνωσιν θεοῦ εὑρήσεις.</p>
<p><span class=c>6</span> ὅτι

κύριος δίδωσιν σοφίαν, καὶ ἀπὸ προσώπου αὐτοῦ γνῶσις καὶ σύνεσις·</p>
<p><span class=c>7</span> καὶ

θησαυρίζει τοῖς κατορθοῦσι σωτηρίαν, ὑπερασπιεῖ τὴν πορείαν αὐτῶν</p>
<p><span class=c>8</span> τοῦ

φυλάξαι ὁδοὺς δικαιωμάτων καὶ ὁδὸν εὐλαβουμένων αὐτὸν διαφυλάξει.</p>
<p><span class=c>9</span> τότε

συνήσεις δικαιοσύνην καὶ κρίμα καὶ κατορθώσεις πάντας ἄξονας ἀγαθούς.</p>
<p><span class=c>10</span> ἐὰν γὰρ

ἔλθῃ ἡ σοφία εἰς σὴν διάνοιαν, ἡ δὲ αἴσθησις τῇ σῇ ψυχῇ καλὴ εἶναι δόξῃ,</p>
<p><span class=c>11</span> βουλὴ

καλὴ φυλάξει σε, ἔννοια δὲ ὁσία τηρήσει σε,</p>
<p><span class=c>12</span> ἵνα

ῥύσηταί σε ἀπὸ ὁδοῦ κακῆς καὶ ἀπὸ ἀνδρὸς λαλοῦντος μηδὲν πιστόν.</p>
<p><span class=c>13</span> ὦ οἱ

ἐγκαταλείποντες ὁδοὺς εὐθείας τοῦ πορεύεσθαι ἐν ὁδοῖς σκότους,</p>
<p><span class=c>14</span> οἱ

εὐφραινόμενοι ἐπὶ κακοῖς καὶ χαίροντες ἐπὶ διαστροφῇ κακῇ,</p>
<p><span class=c>15</span> ὧν αἱ

τρίβοι σκολιαὶ καὶ καμπύλαι αἱ τροχιαὶ αὐτῶν</p>
<p><span class=c>16</span> τοῦ

μακράν σε ποιῆσαι ἀπὸ ὁδοῦ εὐθείας καὶ ἀλλότριον τῆς δικαίας γνώμης.</p>
<p><span class=c>17</span> υἱέ, μή

σε καταλάβῃ κακὴ βουλὴ ἡ ἀπολείπουσα διδασκαλίαν νεότητος καὶ διαθήκην θείαν

ἐπιλελησμένη·</p>
<p><span class=c>18</span> ἔθετο

γὰρ παρὰ τῷ θανάτῳ τὸν οἶκον αὐτῆς καὶ παρὰ τῷ ᾅδῃ μετὰ τῶν γηγενῶν τοὺς ἄξονας

αὐτῆς·</p>
<p><span class=c>19</span> πάντες

οἱ πορευόμενοι ἐν αὐτῇ οὐκ ἀναστρέψουσιν οὐδὲ μὴ καταλάβωσιν τρίβους εὐθείας·

οὐ γὰρ καταλαμβάνονται ὑπὸ ἐνιαυτῶν ζωῆς.</p>
<p><span class=c>20</span> εἰ γὰρ

ἐπορεύοντο τρίβους ἀγαθάς, εὕροσαν ἂν τρίβους δικαιοσύνης λείους.</p>
<p><span class=c>21</span> χρηστοὶ

ἔσονται οἰκήτορες γῆς, ἄκακοι δὲ ὑπολειφθήσονται ἐν αὐτῇ, ὅτι εὐθεῖς

κατασκηνώσουσι γῆν, καὶ ὅσιοι ὑπολειφθήσονται ἐν αὐτῇ·</p>
<p><span class=c>22</span> ὁδοὶ

ἀσεβῶν ἐκ γῆς ὀλοῦνται, οἱ δὲ παράνομοι ἐξωσθήσονται ἀπ᾽ αὐτῆς.</p>
<p>&nbsp;</p>
<h3>3</h3>
<p><span class=c>1</span> Υἱέ,

ἐμῶν νομίμων μὴ ἐπιλανθάνου, τὰ δὲ ῥήματά μου τηρείτω σὴ καρδία·</p>
<p><span class=c>2</span> μῆκος

γὰρ βίου καὶ ἔτη ζωῆς καὶ εἰρήνην προσθήσουσίν σοι.</p>
<p><span class=c>3</span> ἐλεημοσύναι

καὶ πίστεις μὴ ἐκλιπέτωσάν σε, ἄφαψαι δὲ αὐτὰς ἐπὶ σῷ τραχήλῳ, καὶ εὑρήσεις

χάριν·</p>
<p><span class=c>4</span> καὶ

προνοοῦ καλὰ ἐνώπιον κυρίου καὶ ἀνθρώπων.</p>
<p><span class=c>5</span> ἴσθι

πεποιθὼς ἐν ὅλῃ καρδίᾳ ἐπὶ θεῷ, ἐπὶ δὲ σῇ σοφίᾳ μὴ ἐπαίρου·</p>
<p><span class=c>6</span> ἐν

πάσαις ὁδοῖς σου γνώριζε αὐτήν, ἵνα ὀρθοτομῇ τὰς ὁδούς σου, [ὁ δὲ πούς σου οὐ

μὴ προσκόπτῃ.]</p>
<p><span class=c>7</span> μὴ ἴσθι

φρόνιμος παρὰ σεαυτῷ, φοβοῦ δὲ τὸν θεὸν καὶ ἔκκλινε ἀπὸ παντὸς κακοῦ·</p>
<p><span class=c>8</span> τότε

ἴασις ἔσται τῷ σώματί σου καὶ ἐπιμέλεια τοῖς ὀστέοις σου.</p>
<p><span class=c>9</span> τίμα τὸν

κύριον ἀπὸ σῶν δικαίων πόνων καὶ ἀπάρχου αὐτῷ ἀπὸ σῶν καρπῶν δικαιοσύνης,</p>
<p><span class=c>10</span> ἵνα

πίμπληται τὰ ταμίειά σου πλησμονῆς σίτου, οἴνῳ δὲ αἱ ληνοί σου ἐκβλύζωσιν.</p>
<p><span class=c>11</span> Υἱέ, μὴ

ὀλιγώρει παιδείας κυρίου μηδὲ ἐκλύου ὑπ᾽ αὐτοῦ ἐλεγχόμενος·</p>
<p><span class=c>12</span> ὃν γὰρ

ἀγαπᾷ κύριος παιδεύει, μαστιγοῖ δὲ πάντα υἱὸν ὃν παραδέχεται.</p>
<p><span class=c>13</span> μακάριος

ἄνθρωπος ὃς εὗρεν σοφίαν καὶ θνητὸς ὃς εἶδεν φρόνησιν·</p>
<p><span class=c>14</span> κρεῖττον

γὰρ αὐτὴν ἐμπορεύεσθαι ἢ χρυσίου καὶ ἀργυρίου θησαυρούς.</p>
<p><span class=c>15</span> τιμιωτέρα

δέ ἐστιν λίθων πολυτελῶν, οὐκ ἀντιτάξεται αὐτῇ οὐδὲν πονηρόν· εὔγνωστός ἐστιν

πᾶσιν τοῖς ἐγγίζουσιν αὐτῇ, πᾶν δὲ τίμιον οὐκ ἄξιον αὐτῆς ἐστιν.</p>
<p><span class=c>16</span> μῆκος

γὰρ βίου καὶ ἔτη ζωῆς ἐν τῇ δεξιᾷ αὐτῆς, ἐν δὲ τῇ ἀριστερᾷ αὐτῆς πλοῦτος καὶ

δόξα·</p>
<p><span class=c>16a</span> ἐκ τοῦ

στόματος αὐτῆς ἐκπορεύεται δικαιοσύνη, νόμον δὲ καὶ ἔλεον ἐπὶ γλώσσης φορεῖ.</p>
<p><span class=c>17</span> αἱ ὁδοὶ

αὐτῆς ὁδοὶ καλαί, καὶ πάντες οἱ τρίβοι αὐτῆς ἐν εἰρήνῃ·</p>
<p><span class=c>18</span> ξύλον

ζωῆς ἐστι πᾶσι τοῖς ἀντεχομένοις αὐτῆς, καὶ τοῖς ἐπερειδομένοις ἐπ᾽ αὐτὴν ὡς

ἐπὶ κύριον ἀσφαλής.</p>
<p><span class=c>19</span> ὁ θεὸς

τῇ σοφίᾳ ἐθεμελίωσεν τὴν γῆν, ἡτοίμασεν δὲ οὐρανοὺς ἐν φρονήσει·</p>
<p><span class=c>20</span> ἐν

αἰσθήσει ἄβυσσοι ἐρράγησαν, νέφη δὲ ἐρρύησαν δρόσους.</p>
<p><span class=c>21</span> Υἱέ, μὴ

παραρρυῇς, τήρησον δὲ ἐμὴν βουλὴν καὶ ἔννοιαν,</p>
<p><span class=c>22</span> ἵνα

ζήσῃ ἡ ψυχή σου, καὶ χάρις ᾖ περὶ σῷ τραχήλῳ.</p>
<p><span class=c>22a</span> ἔσται

δὲ ἴασις ταῖς σαρξί σου καὶ ἐπιμέλεια τοῖς σοῖς ὀστέοις,</p>
<p><span class=c>23</span> ἵνα

πορεύῃ πεποιθὼς ἐν εἰρήνῃ πάσας τὰς ὁδούς σου, ὁ δὲ πούς σου οὐ μὴ προσκόψῃ.</p>
<p><span class=c>24</span> ἐὰν γὰρ

κάθῃ, ἄφοβος ἔσῃ, ἐὰν δὲ καθεύδῃς, ἡδέως ὑπνώσεις·</p>
<p><span class=c>25</span> καὶ οὐ

φοβηθήσῃ πτόησιν ἐπελθοῦσαν οὐδὲ ὁρμὰς ἀσεβῶν ἐπερχομένας·</p>
<p><span class=c>26</span> ὁ γὰρ

κύριος ἔσται ἐπὶ πασῶν ὁδῶν σου καὶ ἐρείσει σὸν πόδα, ἵνα μὴ σαλευθῇς.</p>
<p><span class=c>27</span> μὴ

ἀπόσχῃ εὖ ποιεῖν ἐνδεῆ, ἡνίκα ἂν ἔχῃ ἡ χείρ σου βοηθεῖν·</p>
<p><span class=c>28</span> μὴ

εἴπης Ἐπανελθὼν ἐπάνηκε καὶ αὔριον δώσω, δυνατοῦ σου ὄντος εὖ ποιεῖν· οὐ γὰρ

οἶδας τί τέξεται ἡ ἐπιοῦσα.</p>
<p><span class=c>29</span> μὴ

τεκτήνῃ ἐπὶ σὸν φίλον κακὰ παροικοῦντα καὶ πεποιθότα ἐπὶ σοί.</p>
<p><span class=c>30</span> μὴ

φιλεχθρήσῃς πρὸς ἄνθρωπον μάτην, μή τι εἰς σὲ ἐργάσηται κακόν.</p>
<p><span class=c>31</span> μὴ

κτήσῃ κακῶν ἀνδρῶν ὀνείδη μηδὲ ζηλώσῃς τὰς ὁδοὺς αὐτῶν·</p>
<p><span class=c>32</span> ἀκάθαρτος

γὰρ ἔναντι κυρίου πᾶς παράνομος, ἐν δὲ δικαίοις οὐ συνεδριάζει.</p>
<p><span class=c>33</span> κατάρα

θεοῦ ἐν οἴκοις ἀσεβῶν, ἐπαύλεις δὲ δικαίων εὐλογοῦνται.</p>
<p><span class=c>34</span> κύριος

ὑπερηφάνοις ἀντιτάσσεται, ταπεινοῖς δὲ δίδωσιν χάριν.</p>
<p><span class=c>35</span> δόξαν

σοφοὶ κληρονομήσουσιν, οἱ δὲ ἀσεβεῖς ὕψωσαν ἀτιμίαν.</p>
<p>&nbsp;</p>
<h3>4</h3>
<p><span class=c>1</span> Ἀκούσατε,

παῖδες, παιδείαν πατρὸς καὶ προσέχετε γνῶναι ἔννοιαν·</p>
<p><span class=c>2</span> δῶρον

γὰρ ἀγαθὸν δωροῦμαι ὑμῖν, τὸν ἐμὸν νόμον μὴ ἐγκαταλίπητε.</p>
<p><span class=c>3</span> υἱὸς γὰρ

ἐγενόμην κἀγὼ πατρὶ ὑπήκοος καὶ ἀγαπώμενος ἐν προσώπῳ μητρός,</p>
<p><span class=c>4</span> οἳ ἔλεγον

καὶ ἐδίδασκόν με Ἐρειδέτω ὁ ἡμέτερος λόγος εἰς σὴν καρδίαν·</p>
<p><span class=c>5</span> φύλασσε

ἐντολάς, μὴ ἐπιλάθῃ μηδὲ παρίδῃς ῥῆσιν ἐμοῦ στόματος</p>
<p><span class=c>6</span> μηδὲ

ἐγκαταλίπῃς αὐτήν, καὶ ἀνθέξεταί σου· ἐράσθητι αὐτῆς, καὶ τηρήσει σε·</p>
<p><span class=c>8</span> περιχαράκωσον

αὐτήν, καὶ ὑψώσει σε· τίμησον αὐτήν, ἵνα σε περιλάβῃ,</p>
<p><span class=c>9</span> ἵνα δῷ

τῇ σῇ κεφαλῇ στέφανον χαρίτων, στεφάνῳ δὲ τρυφῆς ὑπερασπίσῃ σου.</p>
<p><span class=c>10</span> Ἄκουε,

υἱέ, καὶ δέξαι ἐμοὺς λόγους, καὶ πληθυνθήσεται ἔτη ζωῆς σου, ἵνα σοι γένωνται

πολλαὶ ὁδοὶ βίου·</p>
<p><span class=c>11</span> ὁδοὺς

γὰρ σοφίας διδάσκω σε, ἐμβιβάζω δέ σε τροχιαῖς ὀρθαῖς.</p>
<p><span class=c>12</span> ἐὰν γὰρ

πορεύῃ, οὐ συγκλεισθήσεταί σου τὰ διαβήματα· ἐὰν δὲ τρέχῃς, οὐ κοπιάσεις.</p>
<p><span class=c>13</span> ἐπιλαβοῦ

ἐμῆς παιδείας, μὴ ἀφῇς, ἀλλὰ φύλαξον αὐτὴν σεαυτῷ εἰς ζωήν σου.</p>
<p><span class=c>14</span> ὁδοὺς

ἀσεβῶν μὴ ἐπέλθῃς μηδὲ ζηλώσῃς ὁδοὺς παρανόμων·</p>
<p><span class=c>15</span> ἐν ᾧ ἂν

τόπῳ στρατοπεδεύσωσιν, μὴ ἐπέλθῃς ἐκεῖ, ἔκκλινον δὲ ἀπ᾽ αὐτῶν καὶ παράλλαξον.</p>
<p><span class=c>16</span> οὐ γὰρ

μὴ ὑπνώσωσιν, ἐὰν μὴ κακοποιήσωσιν· ἀφῄρηται ὁ ὕπνος αὐτῶν, καὶ οὐ κοιμῶνται·</p>
<p><span class=c>17</span> οἵδε

γὰρ σιτοῦνται σῖτα ἀσεβείας, οἴνῳ δὲ παρανόμῳ μεθύσκονται.</p>
<p><span class=c>18</span> αἱ δὲ

ὁδοὶ τῶν δικαίων ὁμοίως φωτὶ λάμπουσιν, προπορεύονται καὶ φωτίζουσιν, ἕως

κατορθώσῃ ἡ ἡμέρα·</p>
<p><span class=c>19</span> αἱ δὲ

ὁδοὶ τῶν ἀσεβῶν σκοτειναί, οὐκ οἴδασιν πῶς προσκόπτουσιν.</p>
<p><span class=c>20</span> Υἱέ,

ἐμῇ ῥήσει πρόσεχε, τοῖς δὲ ἐμοῖς λόγοις παράβαλε σὸν οὖς,</p>
<p><span class=c>21</span> ὅπως μὴ

ἐκλίπωσίν σε αἱ πηγαί σου, φύλασσε αὐτὰς ἐν σῇ καρδίᾳ·</p>
<p><span class=c>22</span> ζωὴ γάρ

ἐστιν τοῖς εὑρίσκουσιν αὐτὰς καὶ πάσῃ σαρκὶ ἴασις.</p>
<p><span class=c>23</span> πάσῃ

φυλακῇ τήρει σὴν καρδίαν· ἐκ γὰρ τούτων ἔξοδοι ζωῆς.</p>
<p><span class=c>24</span> περίελε

σεαυτοῦ σκολιὸν στόμα καὶ ἄδικα χείλη μακρὰν ἀπὸ σοῦ ἄπωσαι.</p>
<p><span class=c>25</span> οἱ

ὀφθαλμοί σου ὀρθὰ βλεπέτωσαν, τὰ δὲ βλέφαρά σου νευέτω δίκαια.</p>
<p><span class=c>26</span> ὀρθὰς

τροχιὰς ποίει σοῖς ποσὶν καὶ τὰς ὁδούς σου κατεύθυνε.</p>
<p><span class=c>27</span> μὴ

ἐκκλίνῃς εἰς τὰ δεξιὰ μηδὲ εἰς τὰ ἀριστερά, ἀπόστρεψον δὲ σὸν πόδα ἀπὸ ὁδοῦ

κακῆς·</p>
<p><span class=c>27a</span> ὁδοὺς

γὰρ τὰς ἐκ δεξιῶν οἶδεν ὁ θεός, διεστραμμέναι δέ εἰσιν αἱ ἐξ ἀριστερῶν·</p>
<p><span class=c>28</span> αὐτὸς δὲ

ὀρθὰς ποιήσει τὰς τροχιάς σου, τὰς δὲ πορείας σου ἐν εἰρήνῃ προάξει.</p>
<p>&nbsp;</p>
<h3>5</h3>
<p><span class=c>1</span> Υἱέ, ἐμῇ

σοφίᾳ πρόσεχε, ἐμοῖς δὲ λόγοις παράβαλλε σὸν οὖς,</p>
<p><span class=c>2</span> ἵνα

φυλάξῃς ἔννοιαν ἀγαθήν· αἴσθησιν δὲ ἐμῶν χειλέων ἐντέλλομαί σοι.</p>
<p><span class=c>3</span> μὴ

πρόσεχε φαύλῃ γυναικί· μέλι γὰρ ἀποστάζει ἀπὸ χειλέων γυναικὸς πόρνης, ἣ πρὸς

καιρὸν λιπαίνει σὸν φάρυγγα,</p>
<p><span class=c>4</span> ὕστερον

μέντοι πικρότερον χολῆς εὑρήσεις καὶ ἠκονημένον μᾶλλον μαχαίρας διστόμου.</p>
<p><span class=c>5</span> τῆς γὰρ

ἀφροσύνης οἱ πόδες κατάγουσιν τοὺς χρωμένους αὐτῇ μετὰ θανάτου εἰς τὸν ᾅδην, τὰ

δὲ ἴχνη αὐτῆς οὐκ ἐρείδεται·</p>
<p><span class=c>6</span> ὁδοὺς

γὰρ ζωῆς οὐκ ἐπέρχεται, σφαλεραὶ δὲ αἱ τροχιαὶ αὐτῆς καὶ οὐκ εὔγνωστοι.</p>
<p><span class=c>7</span> νῦν οὖν,

υἱέ, ἄκουέ μου καὶ μὴ ἀκύρους ποιήσῃς ἐμοὺς λόγους·</p>
<p><span class=c>8</span> μακρὰν

ποίησον ἀπ᾽ αὐτῆς σὴν ὁδόν, μὴ ἐγγίσῃς πρὸς θύραις οἴκων αὐτῆς,</p>
<p><span class=c>9</span> ἵνα μὴ

πρόῃ ἄλλοις ζωήν σου καὶ σὸν βίον ἀνελεήμοσιν,</p>
<p><span class=c>10</span> ἵνα μὴ

πλησθῶσιν ἀλλότριοι σῆς ἰσχύος, οἱ δὲ σοὶ πόνοι εἰς οἴκους ἀλλοτρίων

εἰσέλθωσιν,</p>
<p><span class=c>11</span> καὶ

μεταμεληθήσῃ ἐπ᾽ ἐσχάτων, ἡνίκα ἂν κατατριβῶσιν σάρκες σώματός σου,</p>
<p><span class=c>12</span> καὶ

ἐρεῖς Πῶς ἐμίσησα παιδείαν, καὶ ἐλέγχους ἐξέκλινεν ἡ καρδία μου·</p>
<p><span class=c>13</span> οὐκ

ἤκουον φωνὴν παιδεύοντός με καὶ διδάσκοντός με οὐδὲ παρέβαλλον τὸ οὖς μου·</p>
<p><span class=c>14</span> παρ᾽

ὀλίγον ἐγενόμην ἐν παντὶ κακῷ ἐν μέσῳ ἐκκλησίας καὶ συναγωγῆς.</p>
<p><span class=c>15</span> πῖνε

ὕδατα ἀπὸ σῶν ἀγγείων καὶ ἀπὸ σῶν φρεάτων πηγῆς.</p>
<p><span class=c>16</span> μὴ

ὑπερεκχείσθω σοι τὰ ὕδατα ἐκ τῆς σῆς πηγῆς, εἰς δὲ σὰς πλατείας διαπορευέσθω τὰ

σὰ ὕδατα·</p>
<p><span class=c>17</span> ἔστω

σοι μόνῳ ὑπάρχοντα, καὶ μηδεὶς ἀλλότριος μετασχέτω σοι·</p>
<p><span class=c>18</span> ἡ πηγή

σου τοῦ ὕδατος ἔστω σοι ἰδία, καὶ συνευφραίνου μετὰ γυναικὸς τῆς ἐκ νεότητός

σου.</p>
<p><span class=c>19</span> ἔλαφος

φιλίας καὶ πῶλος σῶν χαρίτων ὁμιλείτω σοι, ἡ δὲ ἰδία ἡγείσθω σου καὶ συνέστω

σοι ἐν παντὶ καιρῷ ἐν γὰρ τῇ ταύτης φιλίᾳ συμπεριφερόμενος πολλοστὸς ἔσῃ.</p>
<p><span class=c>20</span> μὴ

πολὺς ἴσθι πρὸς ἀλλοτρίαν μηδὲ συνέχου ἀγκάλαις τῆς μὴ ἰδίας·</p>
<p><span class=c>21</span> ἐνώπιον

γάρ εἰσιν τῶν τοῦ θεοῦ ὀφθαλμῶν ὁδοὶ ἀνδρός, εἰς δὲ πάσας τὰς τροχιὰς αὐτοῦ

σκοπεύει.</p>
<p><span class=c>22</span> παρανομίαι

ἄνδρα ἀγρεύουσιν, σειραῖς δὲ τῶν ἑαυτοῦ ἁμαρτιῶν ἕκαστος σφίγγεται·</p>
<p><span class=c>23</span> οὗτος

τελευτᾷ μετὰ ἀπαιδεύτων, ἐκ δὲ πλήθους τῆς ἑαυτοῦ βιότητος ἐξερρίφη καὶ ἀπώλετο

δι᾽ ἀφροσύνην.</p>
<p>&nbsp;</p>
<h3>6</h3>
<p><span class=c>1</span> Υἱέ, ἐὰν

ἐγγυήσῃ σὸν φίλον, παραδώσεις σὴν χεῖρα ἐχθρῷ·</p>
<p><span class=c>2</span> παγὶς

γὰρ ἰσχυρὰ ἀνδρὶ τὰ ἴδια χείλη, καὶ ἁλίσκεται χείλεσιν ἰδίου στόματος.</p>
<p><span class=c>3</span> ποίει,

υἱέ, ἃ ἐγώ σοι ἐντέλλομαι, καὶ σῴζου - ἥκεις γὰρ εἰς χεῖρας κακῶν διὰ σὸν φίλον

- ἴθι μὴ ἐκλυόμενος, παρόξυνε δὲ καὶ τὸν φίλον σου, ὃν ἐνεγυήσω·</p>
<p><span class=c>4</span> μὴ δῷς

ὕπνον σοῖς ὄμμασιν μηδὲ ἐπινυστάξῃς σοῖς βλεφάροις,</p>
<p><span class=c>5</span> ἵνα σῴζῃ

ὥσπερ δορκὰς ἐκ βρόχων καὶ ὥσπερ ὄρνεον ἐκ παγίδος.</p>
<p><span class=c>6</span> Ἴθι πρὸς

τὸν μύρμηκα, ὦ ὀκνηρέ, καὶ ζήλωσον ἰδὼν τὰς ὁδοὺς αὐτοῦ καὶ γενοῦ ἐκείνου

σοφώτερος·</p>
<p><span class=c>7</span> ἐκείνῳ

γὰρ γεωργίου μὴ ὑπάρχοντος μηδὲ τὸν ἀναγκάζοντα ἔχων μηδὲ ὑπὸ δεσπότην ὢν</p>
<p><span class=c>8</span> ἑτοιμάζεται

θέρους τὴν τροφὴν πολλήν τε ἐν τῷ ἀμήτῳ ποιεῖται τὴν παράθεσιν.</p>
<p><span class=c>8a</span> ἢ

πορεύθητι πρὸς τὴν μέλισσαν καὶ μάθε ὡς ἐργάτις ἐστὶν τήν τε ἐργασίαν ὡς σεμνὴν

ποιεῖται,</p>
<p><span class=c>9</span> ἧς τοὺς

πόνους βασιλεῖς καὶ ἰδιῶται πρὸς ὑγίειαν προσ φέρονται, ποθεινὴ δέ ἐστιν πᾶσιν

καὶ ἐπίδοξος·</p>
<p><span class=c>10</span> καίπερ

οὖσα τῇ ῥώμῃ ἀσθενής, τὴν σοφίαν τιμήσασα προήχθη.</p>
<p><span class=c>9</span> ἕως

τίνος, ὀκνηρέ, κατάκεισαι; πότε δὲ ἐξ ὕπνου ἐγερθήσῃ;</p>
<p><span class=c>10</span> ὀλίγον

μὲν ὑπνοῖς, ὀλίγον δὲ κάθησαι, μικρὸν δὲ νυστάζεις, ὀλίγον δὲ ἐναγκαλίζῃ χερσὶν

στήθη·</p>
<p><span class=c>11</span> εἶτ

ἐμπαραγίνεταί σοι ὥσπερ κακὸς ὁδοιπόρος ἡ πενία καὶ ἡ ἔνδεια ὥσπερ ἀγαθὸς

δρομεύς.</p>
<p><span class=c>11a</span> ἐὰν δὲ

ἄοκνος ᾖς, ἥξει ὥσπερ πηγὴ ὁ ἀμητός σου, ἡ δὲ ἔνδεια ὥσπερ κακὸς δρομεὺς

ἀπαυτομολήσει.</p>
<p><span class=c>12</span> Ἀνὴρ

ἄφρων καὶ παράνομος πορεύεται ὁδοὺς οὐκ ἀγαθάς·</p>
<p><span class=c>13</span> ὁ δ᾽

αὐτὸς ἐννεύει ὀφθαλμῷ, σημαίνει δὲ ποδί, διδάσκει δὲ ἐννεύμασιν δακτύλων,</p>
<p><span class=c>14</span> διεστραμμένῃ

δὲ καρδίᾳ τεκταίνεται κακὰ ἐν παντὶ καιρῷ· ὁ τοιοῦτος ταραχὰς συνίστησιν πόλει.</p>
<p><span class=c>15</span> διὰ

τοῦτο ἐξαπίνης ἔρχεται ἡ ἀπώλεια αὐτοῦ, διακοπὴ καὶ συντριβὴ ἀνίατος.</p>
<p><span class=c>16</span> ὅτι

χαίρει πᾶσιν, οἷς μισεῖ ὁ κύριος, συντρίβεται δὲ δι᾽ ἀκαθαρσίαν ψυχῆς·</p>
<p><span class=c>17</span> ὀφθαλμὸς

ὑβριστοῦ, γλῶσσα ἄδικος, χεῖρες ἐκχέουσαι αἷμα δικαίου</p>
<p><span class=c>18</span> καὶ

καρδία τεκταινομένη λογισμοὺς κακοὺς καὶ πόδες ἐπισπεύδοντες κακοποιεῖν·</p>
<p><span class=c>19</span> ἐκκαίει

ψεύδη μάρτυς ἄδικος καὶ ἐπιπέμπει κρίσεις ἀνὰ μέσον ἀδελφῶν.</p>
<p><span class=c>20</span> Υἱέ,

φύλασσε νόμους πατρός σου καὶ μὴ ἀπώσῃ θεσμοὺς μητρός σου·</p>
<p><span class=c>21</span> ἄφαψαι

δὲ αὐτοὺς ἐπὶ σῇ ψυχῇ διὰ παντὸς καὶ ἐγκλοίωσαι ἐπὶ σῷ τραχήλῳ.</p>
<p><span class=c>22</span> ἡνίκα

ἂν περιπατῇς, ἐπάγου αὐτήν, καὶ μετὰ σοῦ ἔστω· ὡς δ᾽ ἂν καθεύδῃς, φυλασσέτω σε,

ἵνα ἐγειρομένῳ συλλαλῇ σοι·</p>
<p><span class=c>23</span> ὅτι

λύχνος ἐντολὴ νόμου καὶ φῶς, καὶ ὁδὸς ζωῆς ἔλεγχος καὶ παιδεία</p>
<p><span class=c>24</span> τοῦ

διαφυλάσσειν σε ἀπὸ γυναικὸς ὑπάνδρου καὶ ἀπὸ διαβολῆς γλώσσης ἀλλοτρίας.</p>
<p><span class=c>25</span> μή σε

νικήσῃ κάλλους ἐπιθυμία, μηδὲ ἀγρευθῇς σοῖς ὀφθαλμοῖς μηδὲ συναρπασθῇς ἀπὸ τῶν

αὐτῆς βλεφάρων·</p>
<p><span class=c>26</span> τιμὴ

γὰρ πόρνης ὅση καὶ ἑνὸς ἄρτου, γυνὴ δὲ ἀνδρῶν τιμίας ψυχὰς ἀγρεύει.</p>
<p><span class=c>27</span> ἀποδήσει

τις πῦρ ἐν κόλπῳ, τὰ δὲ ἱμάτια οὐ κατακαύσει;</p>
<p><span class=c>28</span> ἢ

περιπατήσει τις ἐπ᾽ ἀνθράκων πυρός, τοὺς δὲ πόδας οὐ κατακαύσει;</p>
<p><span class=c>29</span> οὕτως ὁ

εἰσελθὼν πρὸς γυναῖκα ὕπανδρον, οὐκ ἀθῳωθήσεται οὐδὲ πᾶς ὁ ἁπτόμενος αὐτῆς.</p>
<p><span class=c>30</span> οὐ

θαυμαστὸν ἐὰν ἁλῷ τις κλέπτων, κλέπτει γὰρ ἵνα ἐμπλήσῃ τὴν ψυχὴν πεινῶν·</p>
<p><span class=c>31</span> ἐὰν δὲ

ἁλῷ, ἀποτείσει ἑπταπλάσια καὶ πάντα τὰ ὑπάρχοντα αὐτοῦ δοὺς ῥύσεται ἑαυτόν.</p>
<p><span class=c>32</span> ὁ δὲ

μοιχὸς δι᾽ ἔνδειαν φρενῶν ἀπώλειαν τῇ ψυχῇ αὐτοῦ περιποιεῖται,</p>
<p><span class=c>33</span> ὀδύνας

τε καὶ ἀτιμίας ὑποφέρει, τὸ δὲ ὄνειδος αὐτοῦ οὐκ ἐξαλειφθήσεται εἰς τὸν αἰῶνα.</p>
<p><span class=c>34</span> μεστὸς

γὰρ ζήλου θυμὸς ἀνδρὸς αὐτῆς· οὐ φείσεται ἐν ἡμέρᾳ κρίσεως,</p>
<p><span class=c>35</span> οὐκ

ἀνταλλάξεται οὐδενὸς λύτρου τὴν ἔχθραν οὐδὲ μὴ διαλυθῇ πολλῶν δώρων.</p>
<p>&nbsp;</p>
<h3>7</h3>
<p><span class=c>1</span> Υἱέ,

φύλασσε ἐμοὺς λόγους, τὰς δὲ ἐμὰς ἐντολὰς κρύψον παρὰ σεαυτῷ·</p>
<p><span class=c>1a</span> υἱέ,

τίμα τὸν κύριον, καὶ ἰσχύσεις, πλὴν δὲ αὐτοῦ μὴ φοβοῦ ἄλλον.</p>
<p><span class=c>2</span> φύλαξον

ἐμὰς ἐντολάς, καὶ βιώσεις, τοὺς δὲ ἐμοὺς λόγους ὥσπερ κόρας ὀμμάτων·</p>
<p><span class=c>3</span> περίθου

δὲ αὐτοὺς σοῖς δακτύλοις, ἐπίγραψον δὲ ἐπὶ τὸ πλάτος τῆς καρδίας σου.</p>
<p><span class=c>4</span> εἶπον

τὴν σοφίαν σὴν ἀδελφὴν εἶναι, τὴν δὲ φρόνησιν γνώριμον περιποίησαι σεαυτῷ,</p>
<p><span class=c>5</span> ἵνα σε

τηρήσῃ ἀπὸ γυναικὸς ἀλλοτρίας καὶ πονηρᾶς, ἐάν σε λόγοις τοῖς πρὸς χάριν

ἐμβάληται.</p>
<p><span class=c>6</span> ἀπὸ γὰρ

θυρίδος ἐκ τοῦ οἴκου αὐτῆς εἰς τὰς πλατείας παρα κύπτουσα,</p>
<p><span class=c>7</span> ὃν ἂν

ἴδῃ τῶν ἀφρόνων τέκνων νεανίαν ἐνδεῆ φρενῶν</p>
<p><span class=c>8</span> παραπορευόμενον

παρὰ γωνίαν ἐν διόδοις οἴκων αὐτῆς</p>
<p><span class=c>9</span> καὶ

λαλοῦντα ἐν σκότει ἑσπερινῷ, ἡνίκα ἂν ἡσυχία νυκτερινὴ ᾖ καὶ γνοφώδης,</p>
<p><span class=c>10</span> ἡ δὲ

γυνὴ συναντᾷ αὐτῷ, εἶδος ἔχουσα πορνικόν, ἣ ποιεῖ νέων ἐξίπτασθαι καρδίας.</p>
<p><span class=c>11</span> ἀνεπτερωμένη

δέ ἐστιν καὶ ἄσωτος, ἐν οἴκῳ δὲ οὐχ ἡσυχάζουσιν οἱ πόδες αὐτῆς·</p>
<p><span class=c>12</span> χρόνον

γάρ τινα ἔξω ῥέμβεται, χρόνον δὲ ἐν πλατείαις παρὰ πᾶσαν γωνίαν ἐνεδρεύει.</p>
<p><span class=c>13</span> εἶτα

ἐπιλαβομένη ἐφίλησεν αὐτόν, ἀναιδεῖ δὲ προσώπῳ προσεῖπεν αὐτῷ</p>
<p><span class=c>14</span> Θυσία

εἰρηνική μοί ἐστιν, σήμερον ἀποδίδωμι τὰς εὐχάς μου·</p>
<p><span class=c>15</span> ἕνεκα

τούτου ἐξῆλθον εἰς συνάντησίν σοι, ποθοῦσα τὸ σὸν πρόσωπον εὕρηκά σε·</p>
<p><span class=c>16</span> κειρίαις

τέτακα τὴν κλίνην μου, ἀμφιτάποις δὲ ἔστρωκα τοῖς ἀπ᾽ Αἰγύπτου·</p>
<p><span class=c>17</span> διέρραγκα

τὴν κοίτην μου κρόκῳ, τὸν δὲ οἶκόν μου κινναμώμῳ·</p>
<p><span class=c>18</span> ἐλθὲ

καὶ ἀπολαύσωμεν φιλίας ἕως ὄρθρου, δεῦρο καὶ ἐγκυλισθῶμεν ἔρωτι·</p>
<p><span class=c>19</span> οὐ γὰρ

πάρεστιν ὁ ἀνήρ μου ἐν οἴκῳ, πεπόρευται δὲ ὁδὸν μακρὰν</p>
<p><span class=c>20</span> ἔνδεσμον

ἀργυρίου λαβὼν ἐν χειρὶ αὐτοῦ, δι᾽ ἡμερῶν πολλῶν ἐπανήξει εἰς τὸν οἶκον αὐτοῦ.</p>
<p><span class=c>21</span> ἀπεπλάνησεν

δὲ αὐτὸν πολλῇ ὁμιλίᾳ βρόχοις τε τοῖς ἀπὸ χειλέων ἐξώκειλεν αὐτόν.</p>
<p><span class=c>22</span> ὁ δὲ

ἐπηκολούθησεν αὐτῇ κεπφωθείς, ὥσπερ δὲ βοῦς ἐπὶ σφαγὴν ἄγεται καὶ ὥσπερ κύων ἐπὶ

δεσμοὺς</p>
<p><span class=c>23</span> ἢ ὡς

ἔλαφος τοξεύματι πεπληγὼς εἰς τὸ ἧπαρ, σπεύδει δὲ ὥσπερ ὄρνεον εἰς παγίδα οὐκ

εἰδὼς ὅτι περὶ ψυχῆς τρέχει.</p>
<p><span class=c>24</span> νῦν

οὖν, υἱέ, ἄκουέ μου καὶ πρόσεχε ῥήμασιν στόματός μου·</p>
<p><span class=c>25</span> μὴ

ἐκκλινάτω εἰς τὰς ὁδοὺς αὐτῆς ἡ καρδία σου·</p>
<p><span class=c>26</span> πολλοὺς

γὰρ τρώσασα καταβέβληκεν, καὶ ἀναρίθμητοί εἰσιν οὓς πεφόνευκεν·</p>
<p><span class=c>27</span> ὁδοὶ

ᾅδου ὁ οἶκος αὐτῆς κατάγουσαι εἰς τὰ ταμίεια τοῦ θανάτου.</p>
<p>&nbsp;</p>
<h3>8</h3>
<p><span class=c>1</span> Σὺ τὴν

σοφίαν κηρύξεις, ἵνα φρόνησίς σοι ὑπακούσῃ·</p>
<p><span class=c>2</span> ἐπὶ γὰρ

τῶν ὑψηλῶν ἄκρων ἐστίν, ἀνὰ μέσον δὲ τῶν τρίβων ἕστηκεν·</p>
<p><span class=c>3</span> παρὰ γὰρ

πύλαις δυναστῶν παρεδρεύει, ἐν δὲ εἰσόδοις ὑμνεῖται</p>
<p><span class=c>4</span> Ὑμᾶς, ὦ

ἄνθρωποι, παρακαλῶ καὶ προίεμαι ἐμὴν φωνὴν υἱοῖς ἀνθρώπων·</p>
<p><span class=c>5</span> νοήσατε,

ἄκακοι, πανουργίαν, οἱ δὲ ἀπαίδευτοι, ἔνθεσθε καρδίαν.</p>
<p><span class=c>6</span> εἰσακούσατέ

μου, σεμνὰ γὰρ ἐρῶ καὶ ἀνοίσω ἀπὸ χειλέων ὀρθά·</p>
<p><span class=c>7</span> ὅτι ἀλήθειαν

μελετήσει ὁ φάρυγξ μου, ἐβδελυγμένα δὲ ἐναντίον ἐμοῦ χείλη ψευδῆ.</p>
<p><span class=c>8</span> μετὰ

δικαιοσύνης πάντα τὰ ῥήματα τοῦ στόματός μου, οὐδὲν ἐν αὐτοῖς σκολιὸν οὐδὲ

στραγγαλῶδες·</p>
<p><span class=c>9</span> πάντα

ἐνώπια τοῖς συνιοῦσιν καὶ ὀρθὰ τοῖς εὑρίσκουσι γνῶσιν.</p>
<p><span class=c>10</span> λάβετε

παιδείαν καὶ μὴ ἀργύριον καὶ γνῶσιν ὑπὲρ χρυσίον δεδοκιμασμένον, ἀνθαιρεῖσθε δὲ

αἴσθησιν χρυσίου καθαροῦ·</p>
<p><span class=c>11</span> κρείσσων

γὰρ σοφία λίθων πολυτελῶν, πᾶν δὲ τίμιον οὐκ ἄξιον αὐτῆς ἐστιν.</p>
<p><span class=c>12</span> ἐγὼ ἡ

σοφία κατεσκήνωσα βουλήν, καὶ γνῶσιν καὶ ἔννοιαν ἐγὼ ἐπεκαλεσάμην.</p>
<p><span class=c>13</span> φόβος κυρίου

μισεῖ ἀδικίαν, ὕβριν τε καὶ ὑπερηφανίαν καὶ ὁδοὺς πονηρῶν· μεμίσηκα δὲ ἐγὼ

διεστραμμένας ὁδοὺς κακῶν.</p>
<p><span class=c>14</span> ἐμὴ

βουλὴ καὶ ἀσφάλεια, ἐμὴ φρόνησις, ἐμὴ δὲ ἰσχύς·</p>
<p><span class=c>15</span> δι᾽

ἐμοῦ βασιλεῖς βασιλεύουσιν, καὶ οἱ δυνάσται γράφουσιν δικαιοσύνην·</p>
<p><span class=c>16</span> δι᾽

ἐμοῦ μεγιστᾶνες μεγαλύνονται, καὶ τύραννοι δι᾽ ἐμοῦ κρατοῦσι γῆς.</p>
<p><span class=c>17</span> ἐγὼ

τοὺς ἐμὲ φιλοῦντας ἀγαπῶ, οἱ δὲ ἐμὲ ζητοῦντες εὑρήσουσιν.</p>
<p><span class=c>18</span> πλοῦτος

καὶ δόξα ἐμοὶ ὑπάρχει καὶ κτῆσις πολλῶν καὶ δικαιοσύνη·</p>
<p><span class=c>19</span> βέλτιον

ἐμὲ καρπίζεσθαι ὑπὲρ χρυσίον καὶ λίθον τίμιον, τὰ δὲ ἐμὰ γενήματα κρείσσω

ἀργυρίου ἐκλεκτοῦ.</p>
<p><span class=c>20</span> ἐν

ὁδοῖς δικαιοσύνης περιπατῶ καὶ ἀνὰ μέσον τρίβων δικαιώματος ἀναστρέφομαι,</p>
<p><span class=c>21</span> ἵνα

μερίσω τοῖς ἐμὲ ἀγαπῶσιν ὕπαρξιν καὶ τοὺς θησαυροὺς αὐτῶν ἐμπλήσω ἀγαθῶν.</p>
<p><span class=c>21a</span> ἐὰν

ἀναγγείλω ὑμῖν τὰ καθ᾽ ἡμέραν γινόμενα, μνημονεύσω τὰ ἐξ αἰῶνος ἀριθμῆσαι.</p>
<p><span class=c>22</span> κύριος

ἔκτισέν με ἀρχὴν ὁδῶν αὐτοῦ εἰς ἔργα αὐτοῦ,</p>
<p><span class=c>23</span> πρὸ τοῦ

αἰῶνος ἐθεμελίωσέν με ἐν ἀρχῇ,</p>
<p><span class=c>24</span> πρὸ τοῦ

τὴν γῆν ποιῆσαι καὶ πρὸ τοῦ τὰς ἀβύσσους ποιῆσαι, πρὸ τοῦ προελθεῖν τὰς πηγὰς

τῶν ὑδάτων,</p>
<p><span class=c>25</span> πρὸ τοῦ

ὄρη ἑδρασθῆναι, πρὸ δὲ πάντων βουνῶν γεννᾷ με.</p>
<p><span class=c>26</span> κύριος

ἐποίησεν χώρας καὶ ἀοικήτους καὶ ἄκρα οἰκούμενα τῆς ὑπ᾽ οὐρανόν.</p>
<p><span class=c>27</span> ἡνίκα

ἡτοίμαζεν τὸν οὐρανόν, συμπαρήμην αὐτῷ, καὶ ὅτε ἀφώριζεν τὸν ἑαυτοῦ θρόνον ἐπ᾽

ἀνέμων.</p>
<p><span class=c>28</span> ἡνίκα

ἰσχυρὰ ἐποίει τὰ ἄνω νέφη, καὶ ὡς ἀσφαλεῖς ἐτίθει πηγὰς τῆς ὑπ᾽ οὐρανὸν</p>
<p><span class=c>29</span> καὶ

ἰσχυρὰ ἐποίει τὰ θεμέλια τῆς γῆς,</p>
<p><span class=c>30</span> ἤμην

παρ᾽ αὐτῷ ἁρμόζουσα, ἐγὼ ἤμην ᾗ προσέχαιρεν. καθ᾽ ἡμέραν δὲ εὐφραινόμην ἐν

προσώπῳ αὐτοῦ ἐν παντὶ καιρῷ,</p>
<p><span class=c>31</span> ὅτε

ἐυφραίνετο τὴν οἰκουμένην συντελέσας καὶ ἐνευφραίνετο ἐν υἱοῖς ἀνθρώπων.</p>
<p><span class=c>32</span> νῦν

οὖν, υἱέ, ἄκουέ μου.</p>
<p><span class=c>34</span> μακάριος

ἀνήρ, ὃς εἰσακούσεταί μου, καὶ ἄνθρωπος, ὃς τὰς ἐμὰς ὁδοὺς φυλάξει ἀγρυπνῶν ἐπ᾽

ἐμαῖς θύραις καθ᾽ ἡμέραν τηρῶν σταθμοὺς ἐμῶν εἰσόδων·</p>
<p><span class=c>35</span> αἱ γὰρ

ἔξοδοί μου ἔξοδοι ζωῆς, καὶ ἑτοιμάζεται θέλησις παρὰ κυρίου.</p>
<p><span class=c>36</span> οἱ δὲ

εἰς ἐμὲ ἁμαρτάνοντες ἀσεβοῦσιν τὰς ἑαυτῶν ψυχάς, καὶ οἱ μισοῦντές με ἀγαπῶσιν

θάνατον.</p>
<p>&nbsp;</p>
<h3>9</h3>
<p><span class=c>1</span> Ἡ σοφία

ᾠκοδόμησεν ἑαυτῇ οἶκον καὶ ὑπήρεισεν στύλους ἑπτά·</p>
<p><span class=c>2</span> ἔσφαξεν

τὰ ἑαυτῆς θύματα, ἐκέρασεν εἰς κρατῆρα τὸν ἑαυτῆς οἶνον καὶ ἡτοιμάσατο τὴν

ἑαυτῆς τράπεζαν·</p>
<p><span class=c>3</span> ἀπέστειλεν

τοὺς ἑαυτῆς δούλους συγκαλούσα μετὰ ὑψηλοῦ κηρύγματος ἐπὶ κρατῆρα λέγουσα</p>
<p><span class=c>4</span> Ὅς ἐστιν

ἄφρων, ἐκκλινάτω πρός με· καὶ τοῖς ἐνδεέσι φρενῶν εἶπεν</p>
<p><span class=c>5</span> Ἔλθατε

φάγετε τῶν ἐμῶν ἄρτων καὶ πίετε οἶνον, ὃν ἐκέρασα ὑμῖν·</p>
<p><span class=c>6</span> ἀπολείπετε

ἀφροσύνην, καὶ ζήσεσθε, καὶ ζητήσατε φρόνησιν, ἵνα βιώσητε, καὶ κατορθώσατε ἐν

γνώσει σύνεσιν.</p>
<p><span class=c>7</span> Ὁ

παιδεύων κακοὺς λήμψεται ἑαυτῷ ἀτιμίαν, ἐλέγχων δὲ τὸν ἀσεβῆ μωμήσεται ἑαυτόν.</p>
<p><span class=c>8</span> μὴ

ἔλεγχε κακούς, ἵνα μὴ μισῶσίν σε· ἔλεγχε σοφόν, καὶ ἀγαπήσει σε.</p>
<p><span class=c>9</span> δίδου

σοφῷ ἀφορμήν, καὶ σοφώτερος ἔσται· γνώριζε δικαίῳ, καὶ προσθήσει τοῦ δέχεσθαι.</p>
<p><span class=c>10</span> ἀρχὴ

σοφίας φόβος κυρίου, καὶ βουλὴ ἁγίων σύνεσις·</p>
<p><span class=c>10a</span> τὸ γὰρ

γνῶναι νόμον διανοίας ἐστὶν ἀγαθῆς·</p>
<p><span class=c>11</span> τούτῳ

γὰρ τῷ τρόπῳ πολὺν ζήσεις χρόνον, καὶ προστεθήσεταί σοι ἔτη ζωῆς σου.</p>
<p><span class=c>12</span> υἱέ,

ἐὰν σοφὸς γένῃ σεαυτῷ, σοφὸς ἔσῃ καὶ τοῖς πλησίον· ἐὰν δὲ κακὸς ἀποβῇς, μόνος

ἀναντλήσεις κακά.</p>
<p><span class=c>12a</span> ὃς

ἐρείδεται ἐπὶ ψεύδεσιν, οὗτος ποιμανεῖ ἀνέμους, ὁ δ᾽ αὐτὸς διώξεται ὄρνεα

πετόμενα·</p>
<p><span class=c>12b</span> ἀπέλιπεν

γὰρ ὁδοὺς τοῦ ἑαυτοῦ ἀμπελῶνος, τοὺς δὲ ἄξονας τοῦ ἰδίου γεωργίου πεπλάνηται·</p>
<p><span class=c>12c</span> διαπορεύεται

δὲ δι᾽ ἀνύδρου ἐρήμου καὶ γῆν διατεταγμένην ἐν διψώδεσιν, συνάγει δὲ χερσὶν

ἀκαρπίαν.</p>
<p><span class=c>13</span> Γυνὴ

ἄφρων καὶ θρασεῖα ἐνδεὴς ψωμοῦ γίνεται, ἣ οὐκ ἐπίσταται αἰσχύνην·</p>
<p><span class=c>14</span> ἐκάθισεν

ἐπὶ θύραις τοῦ ἑαυτῆς οἴκου ἐπὶ δίφρου ἐμφανῶς ἐν πλατείαις</p>
<p><span class=c>15</span> προσκαλουμένη

τοὺς παριόντας καὶ κατευθύνοντας ἐν ταῖς ὁδοῖς αὐτῶν</p>
<p><span class=c>16</span> Ὅς

ἐστιν ὑμῶν ἀφρονέστατος, ἐκκλινάτω πρός με· ἐνδεέσι δὲ φρονήσεως παρακελεύομαι

λέγουσα</p>
<p><span class=c>17</span> Ἄρτων

κρυφίων ἡδέως ἅψασθε καὶ ὕδατος κλοπῆς γλυκεροῦ.</p>
<p><span class=c>18</span> ὁ δὲ

οὐκ οἶδεν ὅτι γηγενεῖς παρ᾽ αὐτῇ ὄλλυνται, καὶ ἐπὶ πέτευρον ᾅδου συναντᾷ.</p>
<p><span class=c>18a</span> ἀλλὰ

ἀποπήδησον, μὴ ἐγχρονίσῃς ἐν τῷ τόπῳ μηδὲ ἐπιστήσῃς τὸ σὸν ὄμμα πρὸς αὐτήν·</p>
<p><span class=c>19</span> οὕτως

γὰρ διαβήσῃ ὕδωρ ἀλλότριον καὶ ὑπερβήσῃ ποταμὸν ἀλλότριον·</p>
<p><span class=c>20</span> ἀπὸ δὲ

ὕδατος ἀλλοτρίου ἀπόσχου καὶ ἀπὸ πηγῆς ἀλλοτρίας μὴ πίῃς,</p>
<p><span class=c>21</span> ἵνα

πολὺν ζήσῃς χρόνον, προστεθῇ δέ σοι ἔτη ζωῆς.</p>
<p>&nbsp;</p>
<h3>10</h3>
<p><span class=c>1</span> Υἱὸς

σοφὸς εὐφραίνει πατέρα, υἱὸς δὲ ἄφρων λύπη τῇ μητρί.</p>
<p><span class=c>2</span> οὐκ

ὠφελήσουσιν θησαυροὶ ἀνόμους, δικαιοσύνη δὲ ῥύσεται ἐκ θανάτου.</p>
<p><span class=c>3</span> οὐ

λιμοκτονήσει κύριος ψυχὴν δικαίαν, ζωὴν δὲ ἀσεβῶν ἀνατρέψει.</p>
<p><span class=c>4</span> πενία

ἄνδρα ταπεινοῖ, χεῖρες δὲ ἀνδρείων πλουτίζουσιν.</p>
<p><span class=c>4a</span> υἱὸς

πεπαιδευμένος σοφὸς ἔσται, τῷ δὲ ἄφρονι διακόνῳ χρήσεται.</p>
<p><span class=c>5</span> διεσώθη

ἀπὸ καύματος υἱὸς νοήμων, ἀνεμόφθορος δὲ γίνεται ἐν ἀμήτῳ υἱὸς παράνομος.</p>
<p><span class=c>6</span> εὐλογία

κυρίου ἐπὶ κεφαλὴν δικαίου, στόμα δὲ ἀσεβῶν καλύψει πένθος ἄωρον.</p>
<p><span class=c>7</span> μνήμη

δικαίων μετ᾽ ἐγκωμίων, ὄνομα δὲ ἀσεβοῦς σβέννυται.</p>
<p><span class=c>8</span> σοφὸς

καρδίᾳ δέξεται ἐντολάς, ὁ δὲ ἄστεγος χείλεσιν σκολιάζων ὑποσκελισθήσεται.</p>
<p><span class=c>9</span> ὃς

πορεύεται ἁπλῶς, πορεύεται πεποιθώς, ὁ δὲ διαστρέφων τὰς ὁδοὺς αὐτοῦ γνωσθήσεται.</p>
<p><span class=c>10</span> ὁ

ἐννεύων ὀφθαλμοῖς μετὰ δόλου συνάγει ἀνδράσι λύπας, ὁ δὲ ἐλέγχων μετὰ παρρησίας

εἰρηνοποιεῖ.</p>
<p><span class=c>11</span> πηγὴ

ζωῆς ἐν χειρὶ δικαίου, στόμα δὲ ἀσεβοῦς καλύψει ἀπώλεια.</p>
<p><span class=c>12</span> μῖσος

ἐγείρει νεῖκος, πάντας δὲ τοὺς μὴ φιλονεικοῦντας καλύπτει φιλία.</p>
<p><span class=c>13</span> ὃς ἐκ

χειλέων προφέρει σοφίαν, ῥάβδῳ τύπτει ἄνδρα ἀκάρδιον.</p>
<p><span class=c>14</span> σοφοὶ

κρύψουσιν αἴσθησιν, στόμα δὲ προπετοῦς ἐγγίζει συντριβῇ.</p>
<p><span class=c>15</span> κτῆσις

πλουσίων πόλις ὀχυρά, συντριβὴ δὲ ἀσεβῶν πενία.</p>
<p><span class=c>16</span> ἔργα

δικαίων ζωὴν ποιεῖ, καρποὶ δὲ ἀσεβῶν ἁμαρτίας.</p>
<p><span class=c>17</span> ὁδοὺς

δικαίας ζωῆς φυλάσσει παιδεία, παιδεία δὲ ἀνεξέλεγκτος πλανᾶται.</p>
<p><span class=c>18</span> καλύπτουσιν

ἔχθραν χείλη δίκαια, οἱ δὲ ἐκφέροντες λοιδορίας ἀφρονέστατοί εἰσιν.</p>
<p><span class=c>19</span> ἐκ

πολυλογίας οὐκ ἐκφεύξῃ ἁμαρτίαν, φειδόμενος δὲ χειλέων νοήμων ἔσῃ.</p>
<p><span class=c>20</span> ἄργυρος

πεπυρωμένος γλῶσσα δικαίου, καρδία δὲ ἀσεβοῦς ἐκλείψει.</p>
<p><span class=c>21</span> χείλη

δικαίων ἐπίσταται ὑψηλά, οἱ δὲ ἄφρονες ἐν ἐνδείᾳ τελευτῶσιν.</p>
<p><span class=c>22</span> εὐλογία

κυρίου ἐπὶ κεφαλὴν δικαίου· αὕτη πλουτίζει, καὶ οὐ μὴ προστεθῇ αὐτῇ λύπη ἐν

καρδίᾳ.</p>
<p><span class=c>23</span> ἐν

γέλωτι ἄφρων πράσσει κακά, ἡ δὲ σοφία ἀνδρὶ τίκτει φρόνησιν.</p>
<p><span class=c>24</span> ἐν ἀπωλείᾳ

ἀσεβὴς περιφέρεται, ἐπιθυμία δὲ δικαίου δεκτή.</p>
<p><span class=c>25</span> παραπορευομένης

καταιγίδος ἀφανίζεται ἀσεβής, δίκαιος δὲ ἐκκλίνας σῴζεται εἰς τὸν αἰῶνα.</p>
<p><span class=c>26</span> ὥσπερ

ὄμφαξ ὀδοῦσι βλαβερὸν καὶ καπνὸς ὄμμασιν, οὕτως παρανομία τοῖς χρωμένοις αὐτήν.</p>
<p><span class=c>27</span> φόβος

κυρίου προστίθησιν ἡμέρας, ἔτη δὲ ἀσεβῶν ὀλιγωθήσεται.</p>
<p><span class=c>28</span> ἐγχρονίζει

δικαίοις εὐφροσύνη, ἐλπὶς δὲ ἀσεβῶν ὄλλυται.</p>
<p><span class=c>29</span> ὀχύρωμα

ὁσίου φόβος κυρίου, συντριβὴ δὲ τοῖς ἐργαζομένοις κακά.</p>
<p><span class=c>30</span> δίκαιος

τὸν αἰῶνα οὐκ ἐνδώσει, ἀσεβεῖς δὲ οὐκ οἰκήσουσιν γῆν.</p>
<p><span class=c>31</span> στόμα

δικαίου ἀποστάζει σοφίαν, γλῶσσα δὲ ἀδίκου ἐξολεῖται.</p>
<p><span class=c>32</span> χείλη

ἀνδρῶν δικαίων ἀποστάζει χάριτας, στόμα δὲ ἀσεβῶν ἀποστρέφεται.</p>
<p>&nbsp;</p>
<h3>11</h3>
<p><span class=c>1</span> ζυγοὶ

δόλιοι βδέλυγμα ἐνώπιον κυρίου, στάθμιον δὲ δίκαιον δεκτὸν αὐτῷ.</p>
<p><span class=c>2</span> οὗ ἐὰν

εἰσέλθῃ ὕβρις, ἐκεῖ καὶ ἀτιμία· στόμα δὲ ταπεινῶν μελετᾷ σοφίαν.</p>
<p><span class=c>3</span> ἀποθανὼν

δίκαιος ἔλιπεν μετάμελον, πρόχειρος δὲ γίνεται καὶ ἐπίχαρτος ἀσεβῶν ἀπώλεια.</p>
<p><span class=c>5</span> δικαιοσύνη

ἀμώμους ὀρθοτομεῖ ὁδούς, ἀσέβεια δὲ περιπίπτει ἀδικίᾳ.</p>
<p><span class=c>6</span> δικαιοσύνη

ἀνδρῶν ὀρθῶν ῥύεται αὐτούς, τῇ δὲ ἀπωλείᾳ αὐτῶν ἁλίσκονται παράνομοι.</p>
<p><span class=c>7</span> τελευτήσαντος

ἀνδρὸς δικαίου οὐκ ὄλλυται ἐλπίς, τὸ δὲ καύχημα τῶν ἀσεβῶν ὄλλυται.</p>
<p><span class=c>8</span> δίκαιος

ἐκ θήρας ἐκδύνει, ἀντ᾽ αὐτοῦ δὲ παραδίδοται ὁ ἀσεβής.</p>
<p><span class=c>9</span> ἐν

στόματι ἀσεβῶν παγὶς πολίταις, αἴσθησις δὲ δικαίων εὔοδος.</p>
<p><span class=c>10</span> ἐν

ἀγαθοῖς δικαίων κατώρθωσεν πόλις,</p>
<p><span class=c>11</span> στόμασιν

δὲ ἀσεβῶν κατεσκάφη.</p>
<p><span class=c>12</span> μυκτηρίζει

πολίτας ἐνδεὴς φρενῶν, ἀνὴρ δὲ φρόνιμος ἡσυχίαν ἄγει.</p>
<p><span class=c>13</span> ἀνὴρ

δίγλωσσος ἀποκαλύπτει βουλὰς ἐν συνεδρίῳ, πιστὸς δὲ πνοῇ κρύπτει πράγματα.</p>
<p><span class=c>14</span> οἷς μὴ

ὑπάρχει κυβέρνησις, πίπτουσιν ὥσπερ φύλλα, σωτηρία δὲ ὑπάρχει ἐν πολλῇ βουλῇ.</p>
<p><span class=c>15</span> πονηρὸς

κακοποιεῖ, ὅταν συμμείξῃ δικαίῳ, μισεῖ δὲ ἦχον ἀσφαλείας.</p>
<p><span class=c>16</span> γυνὴ

εὐχάριστος ἐγείρει ἀνδρὶ δόξαν, θρόνος δὲ ἀτιμίας γυνὴ μισοῦσα δίκαια. πλούτου

ὀκνηροὶ ἐνδεεῖς γίνονται, οἱ δὲ ἀνδρεῖοι ἐρείδονται πλούτῳ.</p>
<p><span class=c>17</span> τῇ ψυχῇ

αὐτοῦ ἀγαθὸν ποιεῖ ἀνὴρ ἐλεήμων, ἐξολλύει δὲ αὐτοῦ σῶμα ὁ ἀνελεήμων.</p>
<p><span class=c>18</span> ἀσεβὴς

ποιεῖ ἔργα ἄδικα, σπέρμα δὲ δικαίων μισθὸς ἀληθείας.</p>
<p><span class=c>19</span> υἱὸς

δίκαιος γεννᾶται εἰς ζωήν, διωγμὸς δὲ ἀσεβοῦς εἰς θάνατον.</p>
<p><span class=c>20</span> βδέλυγμα

κυρίῳ διεστραμμέναι ὁδοί, προσδεκτοὶ δὲ αὐτῷ πάντες ἄμωμοι ἐν ταῖς ὁδοῖς αὐτῶν.</p>
<p><span class=c>21</span> χειρὶ

χεῖρας ἐμβαλὼν ἀδίκως οὐκ ἀτιμώρητος ἔσται, ὁ δὲ σπείρων δικαιοσύνην λήμψεται

μισθὸν πιστόν.</p>
<p><span class=c>22</span> ὥσπερ

ἐνώτιον ἐν ῥινὶ ὑός, οὕτως γυναικὶ κακόφρονι κάλλος.</p>
<p><span class=c>23</span> ἐπιθυμία

δικαίων πᾶσα ἀγαθή, ἐλπὶς δὲ ἀσεβῶν ἀπολεῖται.</p>
<p><span class=c>24</span> εἰσὶν

οἳ τὰ ἴδια σπείροντες πλείονα ποιοῦσιν, εἰσὶν καὶ οἳ συνάγοντες ἐλαττονοῦνται.</p>
<p><span class=c>25</span> ψυχὴ

εὐλογουμένη πᾶσα ἁπλῆ, ἀνὴρ δὲ θυμώδης οὐκ εὐσχήμων.</p>
<p><span class=c>26</span> ὁ

συνέχων σῖτον ὑπολίποιτο αὐτὸν τοῖς ἔθνεσιν, εὐλογία δὲ εἰς κεφαλὴν τοῦ

μεταδιδόντος.</p>
<p><span class=c>27</span> τεκταινόμενος

ἀγαθὰ ζητεῖ χάριν ἀγαθήν· ἐκζητοῦντα δὲ κακά, καταλήμψεται αὐτόν.</p>
<p><span class=c>28</span> ὁ

πεποιθὼς ἐπὶ πλούτῳ, οὗτος πεσεῖται· ὁ δὲ ἀντιλαμβανόμενος δικαίων, οὗτος

ἀνατελεῖ.</p>
<p><span class=c>29</span> ὁ μὴ

συμπεριφερόμενος τῷ ἑαυτοῦ οἴκῳ κληρονομήσει ἄνεμον, δουλεύσει δὲ ἄφρων

φρονίμῳ.</p>
<p><span class=c>30</span> ἐκ

καρποῦ δικαιοσύνης φύεται δένδρον ζωῆς, ἀφαιροῦνται δὲ ἄωροι ψυχαὶ παρανόμων.</p>
<p><span class=c>31</span> εἰ ὁ

μὲν δίκαιος μόλις σῴζεται, ὁ ἀσεβὴς καὶ ἁμαρτωλὸς ποῦ φανεῖται;</p>
<p>&nbsp;</p>
<h3>12</h3>
<p><span class=c>1</span> ὁ ἀγαπῶν

παιδείαν ἀγαπᾷ αἴσθησιν, ὁ δὲ μισῶν ἐλέγχους ἄφρων.</p>
<p><span class=c>2</span> κρείσσων

ὁ εὑρὼν χάριν παρὰ κυρίῳ, ἀνὴρ δὲ παράνομος παρασιωπηθήσεται.</p>
<p><span class=c>3</span> οὐ

κατορθώσει ἄνθρωπος ἐξ ἀνόμου, αἱ δὲ ῥίζαι τῶν δικαίων οὐκ ἐξαρθήσονται.</p>
<p><span class=c>4</span> γυνὴ

ἀνδρεία στέφανος τῷ ἀνδρὶ αὐτῆς· ὥσπερ δὲ ἐν ξύλῳ σκώληξ, οὕτως ἄνδρα ἀπόλλυσιν

γυνὴ κακοποιός.</p>
<p><span class=c>5</span> λογισμοὶ

δικαίων κρίματα, κυβερνῶσιν δὲ ἀσεβεῖς δόλους.</p>
<p><span class=c>6</span> λόγοι ἀσεβῶν

δόλιοι, στόμα δὲ ὀρθῶν ῥύσεται αὐτούς.</p>
<p><span class=c>7</span> οὗ ἐὰν

στραφῇ, ἀσεβὴς ἀφανίζεται, οἶκοι δὲ δικαίων παραμένουσιν.</p>
<p><span class=c>8</span> στόμα

συνετοῦ ἐγκωμιάζεται ὑπὸ ἀνδρός, νωθροκάρδιος δὲ μυκτηρίζεται.</p>
<p><span class=c>9</span> κρείσσων

ἀνὴρ ἐν ἀτιμίᾳ δουλεύων ἑαυτῷ ἢ τιμὴν ἑαυτῷ περιτιθεὶς καὶ προσδεόμενος ἄρτου.</p>
<p><span class=c>10</span> δίκαιος

οἰκτίρει ψυχὰς κτηνῶν αὐτοῦ, τὰ δὲ σπλάγχνα τῶν ἀσεβῶν ἀνελεήμονα.</p>
<p><span class=c>11</span> ὁ

ἐργαζόμενος τὴν ἑαυτοῦ γῆν ἐμπλησθήσεται ἄρτων, οἱ δὲ διώκοντες μάταια ἐνδεεῖς

φρενῶν.</p>
<p><span class=c>11a</span> ὅς

ἐστιν ἡδὺς ἐν οἴνων διατριβαῖς, ἐν τοῖς ἑαυτοῦ ὀχυρώμασιν καταλείψει ἀτιμίαν.</p>
<p><span class=c>12</span> ἐπιθυμίαι

ἀσεβῶν κακαί, αἱ δὲ ῥίζαι τῶν εὐσεβῶν ἐν ὀχυρώμασιν.</p>
<p><span class=c>13</span> δι᾽

ἁμαρτίαν χειλέων ἐμπίπτει εἰς παγίδας ἁμαρτωλός, ἐκφεύγει δὲ ἐξ αὐτῶν δίκαιος.</p>
<p><span class=c>13a</span> ὁ

βλέπων λεῖα ἐλεηθήσεται, ὁ δὲ συναντῶν ἐν πύλαις ἐκθλίψει ψυχάς.</p>
<p><span class=c>14</span> ἀπὸ

καρπῶν στόματος ψυχὴ ἀνδρὸς πλησθήσεται ἀγαθῶν, ἀνταπόδομα δὲ χειλέων αὐτοῦ

δοθήσεται αὐτῷ.</p>
<p><span class=c>15</span> ὁδοὶ

ἀφρόνων ὀρθαὶ ἐνώπιον αὐτῶν, εἰσακούει δὲ συμβουλίας σοφός.</p>
<p><span class=c>16</span> ἄφρων

αὐθημερὸν ἐξαγγέλλει ὀργὴν αὐτοῦ, κρύπτει δὲ τὴν ἑαυτοῦ ἀτιμίαν πανοῦργος.</p>
<p><span class=c>17</span> ἐπιδεικνυμένην

πίστιν ἀπαγγέλλει δίκαιος, ὁ δὲ μάρτυς τῶν ἀδίκων δόλιος.</p>
<p><span class=c>18</span> εἰσὶν

οἳ λέγοντες τιτρώσκουσιν μαχαίρᾳ, γλῶσσαι δὲ σοφῶν ἰῶνται.</p>
<p><span class=c>19</span> χείλη

ἀληθινὰ κατορθοῖ μαρτυρίαν, μάρτυς δὲ ταχὺς γλῶσσαν ἔχει ἄδικον.</p>
<p><span class=c>20</span> δόλος

ἐν καρδίᾳ τεκταινομένου κακά, οἱ δὲ βουλόμενοι εἰρήνην εὐφρανθήσονται.</p>
<p><span class=c>21</span> οὐκ

ἀρέσει τῷ δικαίῳ οὐδὲν ἄδικον, οἱ δὲ ἀσεβεῖς πλησθήσονται κακῶν.</p>
<p><span class=c>22</span> βδέλυγμα

κυρίῳ χείλη ψευδῆ, ὁ δὲ ποιῶν πίστεις δεκτὸς παρ᾽ αὐτῷ.</p>
<p><span class=c>23</span> ἀνὴρ

συνετὸς θρόνος αἰσθήσεως, καρδία δὲ ἀφρόνων συναντήσεται ἀραῖς.</p>
<p><span class=c>24</span> χεὶρ

ἐκλεκτῶν κρατήσει εὐχερῶς, δόλιοι δὲ ἔσονται εἰς προνομήν.</p>
<p><span class=c>25</span> φοβερὸς

λόγος καρδίαν ταράσσει ἀνδρὸς δικαίου, ἀγγελία δὲ ἀγαθὴ εὐφραίνει αὐτόν.</p>
<p><span class=c>26</span> ἐπιγνώμων

δίκαιος ἑαυτοῦ φίλος ἔσται, αἱ δὲ γνῶμαι τῶν ἀσεβῶν ἀνεπιεικεῖς. ἁμαρτάνοντας

καταδιώξεται κακά, ἡ δὲ ὁδὸς τῶν ἀσεβῶν πλανήσει αὐτούς.</p>
<p><span class=c>27</span> οὐκ

ἐπιτεύξεται δόλιος θήρας, κτῆμα δὲ τίμιον ἀνὴρ καθαρός.</p>
<p><span class=c>28</span> ἐν

ὁδοῖς δικαιοσύνης ζωή, ὁδοὶ δὲ μνησικάκων εἰς θάνατον.</p>
<p>&nbsp;</p>
<h3>13</h3>
<p><span class=c>1</span> υἱὸς

πανοῦργος ὑπήκοος πατρί, υἱὸς δὲ ἀνήκοος ἐν ἀπωλείᾳ.</p>
<p><span class=c>2</span> ἀπὸ

καρπῶν δικαιοσύνης φάγεται ἀγαθός, ψυχαὶ δὲ παρανόμων ὀλοῦνται ἄωροι.</p>
<p><span class=c>3</span> ὃς

φυλάσσει τὸ ἑαυτοῦ στόμα, τηρεῖ τὴν ἑαυτοῦ ψυχήν· ὁ δὲ προπετὴς χείλεσιν

πτοήσει ἑαυτόν.</p>
<p><span class=c>4</span> ἐν

ἐπιθυμίαις ἐστὶν πᾶς ἀεργός, χεῖρες δὲ ἀνδρείων ἐν ἐπιμελείᾳ.</p>
<p><span class=c>5</span> λόγον

ἄδικον μισεῖ δίκαιος, ἀσεβὴς δὲ αἰσχύνεται καὶ οὐχ ἕξει παρρησίαν.</p>
<p><span class=c>6</span> δικαιοσύνη

φυλάσσει ἀκάκους, τοὺς δὲ ἀσεβεῖς φαύλους ποιεῖ ἁμαρτία.</p>
<p><span class=c>7</span> εἰσὶν οἱ

πλουτίζοντες ἑαυτοὺς μηδὲν ἔχοντες, καὶ εἰσὶν οἱ ταπεινοῦντες ἑαυτοὺς ἐν πολλῷ

πλούτῳ.</p>
<p><span class=c>8</span> λύτρον

ἀνδρὸς ψυχῆς ὁ ἴδιος πλοῦτος, πτωχὸς δὲ οὐχ ὑφίσταται ἀπειλήν.</p>
<p><span class=c>9</span> φῶς

δικαίοις διὰ παντός, φῶς δὲ ἀσεβῶν σβέννυται.</p>
<p><span class=c>9a</span> ψυχαὶ

δόλιαι πλανῶνται ἐν ἁμαρτίαις, δίκαιοι δὲ οἰκτίρουσιν καὶ ἐλεῶσιν.</p>
<p><span class=c>10</span> κακὸς

μεθ᾽ ὕβρεως πράσσει κακά, οἱ δὲ ἑαυτῶν ἐπιγνώμονες σοφοί.</p>
<p><span class=c>11</span> ὕπαρξις

ἐπισπουδαζομένη μετὰ ἀνομίας ἐλάσσων γίνεται, ὁ δὲ συνάγων ἑαυτῷ μετ᾽ εὐσεβείας

πληθυνθήσεται· δίκαιος οἰκτίρει καὶ κιχρᾷ.</p>
<p><span class=c>12</span> κρείσσων

ἐναρχόμενος βοηθῶν καρδίᾳ τοῦ ἐπαγγελλομένου καὶ εἰς ἐλπίδα ἄγοντος· δένδρον

γὰρ ζωῆς ἐπιθυμία ἀγαθή.</p>
<p><span class=c>13</span> ὃς

καταφρονεῖ πράγματος, καταφρονηθήσεται ὑπ᾽ αὐτοῦ· ὁ δὲ φοβούμενος ἐντολήν,

οὗτος ὑγιαίνει.</p>
<p><span class=c>13a</span> υἱῷ

δολίῳ οὐδὲν ἔσται ἀγαθόν, οἰκέτῃ δὲ σοφῷ εὔοδοι ἔσονται πράξεις, καὶ

κατευθυνθήσεται ἡ ὁδὸς αὐτοῦ.</p>
<p><span class=c>14</span> νόμος

σοφοῦ πηγὴ ζωῆς, ὁ δὲ ἄνους ὑπὸ παγίδος θανεῖται.</p>
<p><span class=c>15</span> σύνεσις

ἀγαθὴ δίδωσιν χάριν, τὸ δὲ γνῶναι νόμον διανοίας ἐστὶν ἀγαθῆς, ὁδοὶ δὲ

καταφρονούντων ἐν ἀπωλείᾳ.</p>
<p><span class=c>16</span> πᾶς

πανοῦργος πράσσει μετὰ γνώσεως, ὁ δὲ ἄφρων ἐξεπέτασεν ἑαυτοῦ κακίαν.</p>
<p><span class=c>17</span> βασιλεὺς

θρασὺς ἐμπεσεῖται εἰς κακά, ἄγγελος δὲ πιστὸς ῥύσεται αὐτόν.</p>
<p><span class=c>18</span> πενίαν

καὶ ἀτιμίαν ἀφαιρεῖται παιδεία, ὁ δὲ φυλάσσων ἐλέγχους δοξασθήσεται.</p>
<p><span class=c>19</span> ἐπιθυμίαι

εὐσεβῶν ἡδύνουσιν ψυχήν, ἔργα δὲ ἀσεβῶν μακρὰν ἀπὸ γνώσεως.</p>
<p><span class=c>20</span> ὁ

συμπορευόμενος σοφοῖς σοφὸς ἔσται, ὁ δὲ συμπορευόμενος ἄφροσι γνωσθήσεται.</p>
<p><span class=c>21</span> ἁμαρτάνοντας

καταδιώξεται κακά, τοὺς δὲ δικαίους καταλήμψεται ἀγαθά.</p>
<p><span class=c>22</span> ἀγαθὸς

ἀνὴρ κληρονομήσει υἱοὺς υἱῶν, θησαυρίζεται δὲ δικαίοις πλοῦτος ἀσεβὼν.</p>
<p><span class=c>23</span> δίκαιοι

ποιήσουσιν ἐν πλούτῳ ἔτη πολλά, ἄδικοι δὲ ἀπολοῦνται συντόμως.</p>
<p><span class=c>24</span> ὃς

φείδεται τῆς βακτηρίας, μισεῖ τὸν υἱὸν αὐτοῦ· ὁ δὲ ἀγαπῶν ἐπιμελῶς παιδεύει.</p>
<p><span class=c>25</span> δίκαιος

ἔσθων ἐμπιπλᾷ τὴν ψυχὴν αὐτοῦ, ψυχαὶ δὲ ἀσεβῶν ἐνδεεῖς.</p>
<p>&nbsp;</p>
<h3>14</h3>
<p><span class=c>1</span> σοφαὶ

γυναῖκες ᾠκοδόμησαν οἴκους, ἡ δὲ ἄφρων κατέσκαψεν ταῖς χερσὶν αὐτῆς.</p>
<p><span class=c>2</span> ὁ

πορευόμενος ὀρθῶς φοβεῖται τὸν κύριον, ὁ δὲ σκολιάζων ταῖς ὁδοῖς αὐτοῦ

ἀτιμασθήσεται.</p>
<p><span class=c>3</span> ἐκ

στόματος ἀφρόνων βακτηρία ὕβρεως, χείλη δὲ σοφῶν φυλάσσει αὐτούς.</p>
<p><span class=c>4</span> οὗ μή

εἰσιν βόες, φάτναι καθαραί· οὗ δὲ πολλὰ γενήματα, φανερὰ βοὸς ἰσχύς.</p>
<p><span class=c>5</span> μάρτυς

πιστὸς οὐ ψεύδεται, ἐκκαίει δὲ ψεύδη μάρτυς ἄδικος.</p>
<p><span class=c>6</span> ζητήσεις

σοφίαν παρὰ κακοῖς καὶ οὐχ εὑρήσεις, αἴσθησις δὲ παρὰ φρονίμοις εὐχερής.</p>
<p><span class=c>7</span> πάντα ἐναντία

ἀνδρὶ ἄφρονι, ὅπλα δὲ αἰσθήσεως χείλη σοφά.</p>
<p><span class=c>8</span> σοφία

πανούργων ἐπιγνώσεται τὰς ὁδοὺς αὐτῶν, ἄνοια δὲ ἀφρόνων ἐν πλάνῃ.</p>
<p><span class=c>9</span> οἰκίαι

παρανόμων ὀφειλήσουσιν καθαρισμόν, οἰκίαι δὲ δικαίων δεκταί.</p>
<p><span class=c>10</span> καρδία

ἀνδρὸς αἰσθητική, λυπηρὰ ψυχὴ αὐτοῦ· ὅταν δὲ εὐφραίνηται, οὐκ ἐπιμείγνυται

ὕβρει.</p>
<p><span class=c>11</span> οἰκίαι

ἀσεβῶν ἀφανισθήσονται, σκηναὶ δὲ κατορθούντων στήσονται.</p>
<p><span class=c>12</span> ἔστιν

ὁδὸς ἣ δοκεῖ ὀρθὴ εἶναι παρὰ ἀνθρώποις, τὰ δὲ τελευταῖα αὐτῆς ἔρχεται εἰς

πυθμένα ᾅδου.</p>
<p><span class=c>13</span> ἐν

εὐφροσύναις οὐ προσμείγνυται λύπη, τελευταία δὲ χαρὰ εἰς πένθος ἔρχεται.</p>
<p><span class=c>14</span> τῶν

ἑαυτοῦ ὁδῶν πλησθήσεται θρασυκάρδιος, ἀπὸ δὲ τῶν διανοημάτων αὐτοῦ ἀνὴρ ἀγαθός.</p>
<p><span class=c>15</span> ἄκακος

πιστεύει παντὶ λόγῳ, πανοῦργος δὲ ἔρχεται εἰς μετάνοιαν.</p>
<p><span class=c>16</span> σοφὸς

φοβηθεὶς ἐξέκλινεν ἀπὸ κακοῦ, ὁ δὲ ἄφρων ἑαυτῷ πεποιθὼς μείγνυται ἀνόμῳ.</p>
<p><span class=c>17</span> ὀξύθυμος

πράσσει μετὰ ἀβουλίας, ἀνὴρ δὲ φρόνιμος πολλὰ ὑποφέρει.</p>
<p><span class=c>18</span> μεριοῦνται

ἄφρονες κακίαν, οἱ δὲ πανοῦργοι κρατήσουσιν αἰσθήσεως.</p>
<p><span class=c>19</span> ὀλισθήσουσιν

κακοὶ ἔναντι ἀγαθῶν, καὶ ἀσεβεῖς θεραπεύσουσιν θύρας δικαίων.</p>
<p><span class=c>20</span> φίλοι

μισήσουσιν φίλους πτωχούς, φίλοι δὲ πλουσίων πολλοί.</p>
<p><span class=c>21</span> ὁ

ἀτιμάζων πένητας ἁμαρτάνει, ἐλεῶν δὲ πτωχοὺς μακαριστός.</p>
<p><span class=c>22</span> πλανώμενοι

τεκταίνουσι κακά, ἔλεον δὲ καὶ ἀλήθειαν τεκταίνουσιν ἀγαθοί. οὐκ ἐπίστανται

ἔλεον καὶ πίστιν τέκτονες κακῶν, ἐλεημοσύναι δὲ καὶ πίστεις παρὰ τέκτοσιν

ἀγαθοῖς.</p>
<p><span class=c>23</span> ἐν

παντὶ μεριμνῶντι ἔνεστιν περισσόν, ὁ δὲ ἡδὺς καὶ ἀνάλγητος ἐν ἐνδείᾳ ἔσται.</p>
<p><span class=c>24</span> στέφανος

σοφῶν πανοῦργος, ἡ δὲ διατριβὴ ἀφρόνων κακή.</p>
<p><span class=c>25</span> ῥύσεται

ἐκ κακῶν ψυχὴν μάρτυς πιστός, ἐκκαίει δὲ ψεύδη δόλιος.</p>
<p><span class=c>26</span> ἐν φόβῳ

κυρίου ἐλπὶς ἰσχύος, τοῖς δὲ τέκνοις αὐτοῦ καταλείπει ἔρεισμα.</p>
<p><span class=c>27</span> πρόσταγμα

κυρίου πηγὴ ζωῆς, ποιεῖ δὲ ἐκκλίνειν ἐκ παγίδος θανάτου.</p>
<p><span class=c>28</span> ἐν

πολλῷ ἔθνει δόξα βασιλέως, ἐν δὲ ἐκλείψει λαοῦ συντριβὴ δυνάστου.</p>
<p><span class=c>29</span> μακρόθυμος

ἀνὴρ πολὺς ἐν φρονήσει, ὁ δὲ ὀλιγόψυχος ἰσχυρῶς ἄφρων.</p>
<p><span class=c>30</span> πραύθυμος

ἀνὴρ καρδίας ἰατρός, σὴς δὲ ὀστέων καρδία αἰσθητική.</p>
<p><span class=c>31</span> ὁ

συκοφαντῶν πένητα παροξύνει τὸν ποιήσαντα αὐτόν, ὁ δὲ τιμῶν αὐτὸν ἐλεᾷ πτωχόν.</p>
<p><span class=c>32</span> ἐν

κακίᾳ αὐτοῦ ἀπωσθήσεται ἀσεβής, ὁ δὲ πεποιθὼς τῇ ἑαυτοῦ ὁσιότητι δίκαιος.</p>
<p><span class=c>33</span> ἐν

καρδίᾳ ἀγαθῇ ἀνδρὸς σοφία, ἐν δὲ καρδίᾳ ἀφρόνων οὐ διαγινώσκεται.</p>
<p><span class=c>34</span> δικαιοσύνη

ὑψοῖ ἔθνος, ἐλασσονοῦσι δὲ φυλὰς ἁμαρτίαι.</p>
<p><span class=c>35</span> δεκτὸς

βασιλεῖ ὑπηρέτης νοήμων, τῇ δὲ ἑαυτοῦ εὐστροφίᾳ ἀφαιρεῖται ἀτιμίαν.</p>
<p>&nbsp;</p>
<h3>15</h3>
<p><span class=c>1</span> ὀργὴ

ἀπόλλυσιν καὶ φρονίμους, ἀπόκρισις δὲ ὑποπίπτουσα ἀποστρέφει θυμόν, λόγος δὲ

λυπηρὸς ἐγείρει ὀργάς.</p>
<p><span class=c>2</span> γλῶσσα

σοφῶν καλὰ ἐπίσταται, στόμα δὲ ἀφρόνων ἀναγγελεῖ κακά.</p>
<p><span class=c>3</span> ἐν παντὶ

τόπῳ ὀφθαλμοὶ κυρίου, σκοπεύουσιν κακούς τε καὶ ἀγαθούς.</p>
<p><span class=c>4</span> ἴασις

γλώσσης δένδρον ζωῆς, ὁ δὲ συντηρῶν αὐτὴν πλησθήσεται πνεύματος.</p>
<p><span class=c>5</span> ἄφρων

μυκτηρίζει παιδείαν πατρός, ὁ δὲ φυλάσσων ἐντολὰς πανουργότερος.</p>
<p><span class=c>6</span> ἐν

πλεοναζούσῃ δικαιοσύνῃ ἰσχὺς πολλή, οἱ δὲ ἀσεβεῖς ὁλόρριζοι ἐκ γῆς ὀλοῦνται.

οἴκοις δικαίων ἰσχὺς πολλή, καρποὶ δὲ ἀσεβῶν ἀπολοῦνται.</p>
<p><span class=c>7</span> χείλη

σοφῶν δέδεται αἰσθήσει, καρδίαι δὲ ἀφρόνων οὐκ ἀσφαλεῖς.</p>
<p><span class=c>8</span> θυσίαι

ἀσεβῶν βδέλυγμα κυρίῳ, εὐχαὶ δὲ κατευθυνόντων δεκταὶ παρ᾽ αὐτῷ.</p>
<p><span class=c>9</span> βδέλυγμα

κυρίῳ ὁδοὶ ἀσεβοῦς, διώκοντας δὲ δικαιοσύνην ἀγαπᾷ.</p>
<p><span class=c>10</span> παιδεία

ἀκάκου γνωρίζεται ὑπὸ τῶν παριόντων, οἱ δὲ μισοῦντες ἐλέγχους τελευτῶσιν

αἰσχρῶς.</p>
<p><span class=c>11</span> ᾅδης

καὶ ἀπώλεια φανερὰ παρὰ τῷ κυρίῳ, πῶς οὐχὶ καὶ αἱ καρδίαι τῶν ἀνθρώπων;</p>
<p><span class=c>12</span> οὐκ

ἀγαπήσει ἀπαίδευτος τοὺς ἐλέγχοντας αὐτόν, μετὰ δὲ σοφῶν οὐχ ὁμιλήσει.</p>
<p><span class=c>13</span> καρδίας

εὐφραινομένης πρόσωπον θάλλει, ἐν δὲ λύπαις οὔσης σκυθρωπάζει.</p>
<p><span class=c>14</span> καρδία

ὀρθὴ ζητεῖ αἴσθησιν, στόμα δὲ ἀπαιδεύτων γνώσεται κακά.</p>
<p><span class=c>15</span> πάντα

τὸν χρόνον οἱ ὀφθαλμοὶ τῶν κακῶν προσδέχονται κακά, οἱ δὲ ἀγαθοὶ ἡσυχάζουσιν

διὰ παντός.</p>
<p><span class=c>16</span> κρείσσων

μικρὰ μερὶς μετὰ φόβου κυρίου ἢ θησαυροὶ μεγάλοι μετὰ ἀφοβίας.</p>
<p><span class=c>17</span> κρείσσων

ξενισμὸς λαχάνων πρὸς φιλίαν καὶ χάριν ἢ παράθεσις μόσχων μετὰ ἔχθρας.</p>
<p><span class=c>18</span> ἀνὴρ

θυμώδης παρασκευάζει μάχας, μακρόθυμος δὲ καὶ τὴν μέλλουσαν καταπραύνει.</p>
<p><span class=c>18a</span> μακρόθυμος

ἀνὴρ κατασβέσει κρίσεις, ὁ δὲ ἀσεβὴς ἐγείρει μᾶλλον.</p>
<p><span class=c>19</span> ὁδοὶ

ἀεργῶν ἐστρωμέναι ἀκάνθαις, αἱ δὲ τῶν ἀνδρείων τετριμμέναι.</p>
<p><span class=c>20</span> υἱὸς

σοφὸς εὐφραίνει πατέρα, υἱὸς δὲ ἄφρων μυκτηρίζει μητέρα αὐτοῦ.</p>
<p><span class=c>21</span> ἀνοήτου

τρίβοι ἐνδεεῖς φρενῶν, ἀνὴρ δὲ φρόνιμος κατευθύνων πορεύεται.</p>
<p><span class=c>22</span> ὑπερτίθενται

λογισμοὺς οἱ μὴ τιμῶντες συνέδρια, ἐν δὲ καρδίαις βουλευομένων μένει βουλή.</p>
<p><span class=c>23</span> οὐ μὴ

ὑπακούσῃ ὁ κακὸς αὐτῇ οὐδὲ μὴ εἴπῃ καίριόν τι καὶ καλὸν τῷ κοινῷ.</p>
<p><span class=c>24</span> ὁδοὶ

ζωῆς διανοήματα συνετοῦ, ἵνα ἐκκλίνας ἐκ τοῦ ᾅδου σωθῇ.</p>
<p><span class=c>25</span> οἴκους

ὑβριστῶν κατασπᾷ κύριος, ἐστήρισεν δὲ ὅριον χήρας.</p>
<p><span class=c>26</span> βδέλυγμα

κυρίῳ λογισμὸς ἄδικος, ἁγνῶν δὲ ῥήσεις σεμναί.</p>
<p><span class=c>27</span> ἐξόλλυσιν

ἑαυτὸν ὁ δωρολήμπτης, ὁ δὲ μισῶν δώρων λήμψεις σῴζεται.</p>
<p><span class=c>27a</span> ἐλεημοσύναις

καὶ πίστεσιν ἀποκαθαίρονται ἁμαρτίαι, τῷ δὲ φόβῳ κυρίου ἐκκλίνει πᾶς ἀπὸ κακοῦ.</p>
<p><span class=c>28</span> καρδίαι

δικαίων μελετῶσιν πίστεις, στόμα δὲ ἀσεβῶν ἀποκρίνεται κακά.</p>
<p><span class=c>28a</span> δεκταὶ

παρὰ κυρίῳ ὁδοὶ ἀνθρώπων δικαίων, διὰ δὲ αὐτῶν καὶ οἱ ἐχθροὶ φίλοι γίνονται.</p>
<p><span class=c>29</span> μακρὰν

ἀπέχει ὁ θεὸς ἀπὸ ἀσεβῶν, εὐχαῖς δὲ δικαίων ἐπακούει.</p>
<p><span class=c>29a</span> κρείσσων

ὀλίγη λῆμψις μετὰ δικαιοσύνης ἢ πολλὰ γενήματα μετὰ ἀδικίας.</p>
<p><span class=c>29b</span> καρδία

ἀνδρὸς λογιζέσθω δίκαια, ἵνα ὑπὸ τοῦ θεοῦ διορθωθῇ τὰ διαβήματα αὐτοῦ.</p>
<p><span class=c>30</span> θεωρῶν

ὀφθαλμὸς καλὰ εὐφραίνει καρδίαν, φήμη δὲ ἀγαθὴ πιαίνει ὀστᾶ.</p>
<p><span class=c>32</span> ὃς

ἀπωθεῖται παιδείαν, μισεῖ ἑαυτόν· ὁ δὲ τηρῶν ἐλέγχους ἀγαπᾷ ψυχὴν αὐτοῦ.</p>
<p><span class=c>33</span> φόβος

θεοῦ παιδεία καὶ σοφία, καὶ ἀρχὴ δόξης ἀποκριθήσεται αὐτῇ.</p>
<p>&nbsp;</p>
<h3>16</h3>
<p><span class=c>2</span> πάντα τὰ

ἔργα τοῦ ταπεινοῦ φανερὰ παρὰ τῷ θεῷ, οἱ δὲ ἀσεβεῖς ἐν ἡμέρᾳ κακῇ ὀλοῦνται.</p>
<p><span class=c>5</span> ἀκάθαρτος

παρὰ θεῷ πᾶς ὑψηλοκάρδιος, χειρὶ δὲ χεῖρας ἐμβαλὼν ἀδίκως οὐκ ἀθῳωθήσεται.</p>
<p><span class=c>7</span> ἀρχὴ

ὁδοῦ ἀγαθῆς τὸ ποιεῖν τὰ δίκαια, δεκτὰ δὲ παρὰ θεῷ μᾶλλον ἢ θύειν θυσίας.</p>
<p><span class=c>8</span> ὁ ζητῶν

τὸν κύριον εὑρήσει γνῶσιν μετὰ δικαιοσύνης, οἱ δὲ ὀρθῶς ζητοῦντες αὐτὸν

εὑρήσουσιν εἰρήνην.</p>
<p><span class=c>9</span> πάντα τὰ

ἔργα τοῦ κυρίου μετὰ δικαιοσύνης, φυλάσσεται δὲ ὁ ἀσεβὴς εἰς ἡμέραν κακήν.</p>
<p><span class=c>10</span> μαντεῖον

ἐπὶ χείλεσιν βασιλέως, ἐν δὲ κρίσει οὐ μὴ πλανηθῇ τὸ στόμα αὐτοῦ.</p>
<p><span class=c>11</span> ῥοπὴ

ζυγοῦ δικαιοσύνη παρὰ κυρίῳ, τὰ δὲ ἔργα αὐτοῦ στάθμια δίκαια.</p>
<p><span class=c>12</span> βδέλυγμα

βασιλεῖ ὁ ποιῶν κακά, μετὰ γὰρ δικαιοσύνης ἑτοιμάζεται θρόνος ἀρχῆς.</p>
<p><span class=c>13</span> δεκτὰ

βασιλεῖ χείλη δίκαια, λόγους δὲ ὀρθοὺς ἀγαπᾷ.</p>
<p><span class=c>14</span> θυμὸς

βασιλέως ἄγγελος θανάτου, ἀνὴρ δὲ σοφὸς ἐξιλάσεται αὐτόν.</p>
<p><span class=c>15</span> ἐν φωτὶ

ζωῆς υἱὸς βασιλέως, οἱ δὲ προσδεκτοὶ αὐτῷ ὥσπερ νέφος ὄψιμον.</p>
<p><span class=c>16</span> νοσσιαὶ

σοφίας αἱρετώτεραι χρυσίου, νοσσιαὶ δὲ φρονήσεως αἱρετώτεραι ὑπὲρ ἀργύριον.</p>
<p><span class=c>17</span> τρίβοι

ζωῆς ἐκκλίνουσιν ἀπὸ κακῶν, μῆκος δὲ βίου ὁδοὶ δικαιοσύνης. ὁ δεχόμενος

παιδείαν ἐν ἀγαθοῖς ἔσται, ὁ δὲ φυλάσσων ἐλέγχους σοφισθήσεται. ὃς φυλάσσει τὰς

ἑαυτοῦ ὁδούς, τηρεῖ τὴν ἑαυτοῦ ψυχήν· ἀγαπῶν δὲ ζωὴν αὐτοῦ φείσεται στόματος

αὐτοῦ.</p>
<p><span class=c>18</span> πρὸ

συντριβῆς ἡγεῖται ὕβρις, πρὸ δὲ πτώματος κακοφροσύνη.</p>
<p><span class=c>19</span> κρείσσων

πραύθυμος μετὰ ταπεινώσεως ἢ ὃς διαιρεῖται σκῦλα μετὰ ὑβριστῶν.</p>
<p><span class=c>20</span> συνετὸς

ἐν πράγμασιν εὑρετὴς ἀγαθῶν, πεποιθὼς δὲ ἐπὶ θεῷ μακαριστός.</p>
<p><span class=c>21</span> τοὺς

σοφοὺς καὶ συνετοὺς φαύλους καλοῦσιν, οἱ δὲ γλυκεῖς ἐν λόγῳ πλείονα ἀκούσονται.</p>
<p><span class=c>22</span> πηγὴ

ζωῆς ἔννοια τοῖς κεκτημένοις, παιδεία δὲ ἀφρόνων κακή.</p>
<p><span class=c>23</span> καρδία

σοφοῦ νοήσει τὰ ἀπὸ τοῦ ἰδίου στόματος, ἐπὶ δὲ χείλεσιν φορέσει ἐπιγνωμοσύνην.</p>
<p><span class=c>24</span> κηρία

μέλιτος λόγοι καλοί, γλύκασμα δὲ αὐτῶν ἴασις ψυχῆς.</p>
<p><span class=c>25</span> εἰσὶν

ὁδοὶ δοκοῦσαι εἶναι ὀρθαὶ ἀνδρί, τὰ μέντοι τελευταῖα αὐτῶν βλέπει εἰς πυθμένα

ᾅδου.</p>
<p><span class=c>26</span> ἀνὴρ ἐν

πόνοις πονεῖ ἑαυτῷ καὶ ἐκβιάζεται ἑαυτοῦ τὴν ἀπώλειαν, ὁ μέντοι σκολιὸς ἐπὶ τῷ

ἑαυτοῦ στόματι φορεῖ τὴν ἀπώλειαν.</p>
<p><span class=c>27</span> ἀνὴρ

ἄφρων ὀρύσσει ἑαυτῷ κακά, ἐπὶ δὲ τῶν ἑαυτοῦ χειλέων θησαυρίζει πῦρ.</p>
<p><span class=c>28</span> ἀνὴρ

σκολιὸς διαπέμπεται κακὰ καὶ λαμπτῆρα δόλου πυρσεύει κακοῖς καὶ διαχωρίζει

φίλους.</p>
<p><span class=c>29</span> ἀνὴρ

παράνομος ἀποπειρᾶται φίλων καὶ ἀπάγει αὐτοὺς ὁδοὺς οὐκ ἀγαθάς.</p>
<p><span class=c>30</span> στηρίζων

ὀφθαλμοὺς αὐτοῦ λογίζεται διεστραμμένα, ὁρίζει δὲ τοῖς χείλεσιν αὐτοῦ πάντα τὰ

κακά, οὗτος κάμινός ἐστιν κακίας.</p>
<p><span class=c>31</span> στέφανος

καυχήσεως γῆρας, ἐν δὲ ὁδοῖς δικαιοσύνης εὑρίσκεται.</p>
<p><span class=c>32</span> κρείσσων

ἀνὴρ μακρόθυμος ἰσχυροῦ, ὁ δὲ κρατῶν ὀργῆς κρείσσων καταλαμβανομένου πόλιν.</p>
<p><span class=c>33</span> εἰς

κόλπους ἐπέρχεται πάντα τοῖς ἀδίκοις, παρὰ δὲ κυρίου πάντα τὰ δίκαια.</p>
<p>&nbsp;</p>
<h3>17</h3>
<p><span class=c>1</span> κρείσσων

ψωμὸς μεθ᾽ ἡδονῆς ἐν εἰρήνῃ ἢ οἶκος πλήρης πολλῶν ἀγαθῶν καὶ ἀδίκων θυμάτων μετὰ

μάχης.</p>
<p><span class=c>2</span> οἰκέτης

νοήμων κρατήσει δεσποτῶν ἀφρόνων, ἐν δὲ ἀδελφοῖς διελεῖται μέρη.</p>
<p><span class=c>3</span> ὥσπερ

δοκιμάζεται ἐν καμίνῳ ἄργυρος καὶ χρυσός, οὕτως ἐκλεκταὶ καρδίαι παρὰ κυρίῳ.</p>
<p><span class=c>4</span> κακὸς

ὑπακούει γλώσσης παρανόμων, δίκαιος δὲ οὐ προσέχει χείλεσιν ψευδέσιν.</p>
<p><span class=c>5</span> ὁ καταγελῶν

πτωχοῦ παροξύνει τὸν ποιήσαντα αὐτόν, ὁ δὲ ἐπιχαίρων ἀπολλυμένῳ οὐκ

ἀθῳωθήσεται· ὁ δὲ ἐπισπλαγχνιζόμενος ἐλεηθήσεται.</p>
<p><span class=c>6</span> στέφανος

γερόντων τέκνα τέκνων, καύχημα δὲ τέκνων πατέρες αὐτῶν.</p>
<p><span class=c>6a</span> τοῦ

πιστοῦ ὅλος ὁ κόσμος τῶν χρημάτων, τοῦ δὲ ἀπίστου οὐδὲ ὀβολός.</p>
<p><span class=c>7</span> οὐχ

ἁρμόσει ἄφρονι χείλη πιστὰ οὐδὲ δικαίῳ χείλη ψευδῆ.</p>
<p><span class=c>8</span> μισθὸς

χαρίτων ἡ παιδεία τοῖς χρωμένοις, οὗ δ᾽ ἂν ἐπιστρέψῃ, εὐοδωθήσεται.</p>
<p><span class=c>9</span> ὃς

κρύπτει ἀδικήματα, ζητεῖ φιλίαν· ὃς δὲ μισεῖ κρύπτειν, διίστησιν φίλους καὶ

οἰκείους.</p>
<p><span class=c>10</span> συντρίβει

ἀπειλὴ καρδίαν φρονίμου, ἄφρων δὲ μαστιγωθεὶς οὐκ αἰσθάνεται.</p>
<p><span class=c>11</span> ἀντιλογίας

ἐγείρει πᾶς κακός, ὁ δὲ κύριος ἄγγελον ἀνελεήμονα ἐκπέμψει αὐτῷ.</p>
<p><span class=c>12</span> ἐμπεσεῖται

μέριμνα ἀνδρὶ νοήμονι, οἱ δὲ ἄφρονες διαλογιοῦνται κακά.</p>
<p><span class=c>13</span> ὃς

ἀποδίδωσιν κακὰ ἀντὶ ἀγαθῶν, οὐ κινηθήσεται κακὰ ἐκ τοῦ οἴκου αὐτοῦ.</p>
<p><span class=c>14</span> ἐξουσίαν

δίδωσιν λόγοις ἀρχὴ δικαιοσύνης, προηγεῖται δὲ τῆς ἐνδείας στάσις καὶ μάχη.</p>
<p><span class=c>15</span> ὃς

δίκαιον κρίνει τὸν ἄδικον, ἄδικον δὲ τὸν δίκαιον, ἀκάθαρτος καὶ βδελυκτὸς παρὰ

θεῷ.</p>
<p><span class=c>16</span> ἵνα τί

ὑπῆρξεν χρήματα ἄφρονι; κτήσασθαι γὰρ σοφίαν ἀκάρδιος οὐ δυνήσεται.</p>
<p><span class=c>16a</span> ὃς

ὑψηλὸν ποιεῖ τὸν ἑαυτοῦ οἶκον, ζητεῖ συντριβήν· ὁ δὲ σκολιάζων τοῦ μαθεῖν

ἐμπεσεῖται εἰς κακά.</p>
<p><span class=c>17</span> εἰς

πάντα καιρὸν φίλος ὑπαρχέτω σοι, ἀδελφοὶ δὲ ἐν ἀνάγκαις χρήσιμοι ἔστωσαν·

τούτου γὰρ χάριν γεννῶνται.</p>
<p><span class=c>18</span> ἀνὴρ

ἄφρων ἐπικροτεῖ καὶ ἐπιχαίρει ἑαυτῷ ὡς καὶ ὁ ἐγγυώμενος ἐγγύῃ τὸν ἑαυτοῦ φίλον.</p>
<p><span class=c>19</span> φιλαμαρτήμων

χαίρει μάχαις,</p>
<p><span class=c>20</span> ὁ δὲ

σκληροκάρδιος οὐ συναντᾷ ἀγαθοῖς. ἀνὴρ εὐμετάβολος γλώσσῃ ἐμπεσεῖται εἰς κακά,</p>
<p><span class=c>21</span> καρδία

δὲ ἄφρονος ὀδύνη τῷ κεκτημένῳ αὐτήν. οὐκ εὐφραίνεται πατὴρ ἐπὶ υἱῷ ἀπαιδεύτῳ,

υἱὸς δὲ φρόνιμος εὐφραίνει μητέρα αὐτοῦ.</p>
<p><span class=c>22</span> καρδία

εὐφραινομένη εὐεκτεῖν ποιεῖ, ἀνδρὸς δὲ λυπηροῦ ξηραίνεται τὰ ὀστᾶ.</p>
<p><span class=c>23</span> λαμβάνοντος

δῶρα ἐν κόλπῳ ἀδίκως οὐ κατευοδοῦνται ὁδοί, ἀσεβὴς δὲ ἐκκλίνει ὁδοὺς

δικαιοσύνης.</p>
<p><span class=c>24</span> πρόσωπον

συνετὸν ἀνδρὸς σοφοῦ, οἱ δὲ ὀφθαλμοὶ τοῦ ἄφρονος ἐπ᾽ ἄκρα γῆς.</p>
<p><span class=c>25</span> ὀργὴ

πατρὶ υἱὸς ἄφρων καὶ ὀδύνη τῇ τεκούσῃ αὐτοῦ.</p>
<p><span class=c>26</span> ζημιοῦν

ἄνδρα δίκαιον οὐ καλόν, οὐδὲ ὅσιον ἐπιβουλεύειν δυνάσταις δικαίοις.</p>
<p><span class=c>27</span> ὃς

φείδεται ῥῆμα προέσθαι σκληρόν, ἐπιγνώμων· μακρόθυμος δὲ ἀνὴρ φρόνιμος.</p>
<p><span class=c>28</span> ἀνοήτῳ

ἐπερωτήσαντι σοφίαν σοφία λογισθήσεται, ἐνεὸν δέ τις ἑαυτὸν ποιήσας δόξει

φρόνιμος εἶναι.</p>
<p>&nbsp;</p>
<h3>18</h3>
<p><span class=c>1</span> προφάσεις

ζητεῖ ἀνὴρ βουλόμενος χωρίζεσθαι ἀπὸ φίλων, ἐν παντὶ δὲ καιρῷ ἐπονείδιστος

ἔσται.</p>
<p><span class=c>2</span> οὐ

χρείαν ἔχει σοφίας ἐνδεὴς φρενῶν· μᾶλλον γὰρ ἄγεται ἀφροσύνῃ.</p>
<p><span class=c>3</span> ὅταν

ἔλθῃ ἀσεβὴς εἰς βάθος κακῶν, καταφρονεῖ, ἐπέρχεται δὲ αὐτῷ ἀτιμία καὶ ὄνειδος.</p>
<p><span class=c>4</span> ὕδωρ

βαθὺ λόγος ἐν καρδίᾳ ἀνδρός, ποταμὸς δὲ ἀναπηδύει καὶ πηγὴ ζωῆς.</p>
<p><span class=c>5</span> θαυμάσαι

πρόσωπον ἀσεβοῦς οὐ καλόν, οὐδὲ ὅσιον ἐκκλίνειν τὸ δίκαιον ἐν κρίσει.</p>
<p><span class=c>6</span> χείλη

ἄφρονος ἄγουσιν αὐτὸν εἰς κακά, τὸ δὲ στόμα αὐτοῦ τὸ θρασὺ θάνατον ἐπικαλεῖται.</p>
<p><span class=c>7</span> στόμα

ἄφρονος συντριβὴ αὐτῷ, τὰ δὲ χείλη αὐτοῦ παγὶς τῇ ψυχῇ αὐτοῦ.</p>
<p><span class=c>8</span> ὀκνηροὺς

καταβάλλει φόβος, ψυχαὶ δὲ ἀνδρογύνων πεινάσουσιν.</p>
<p><span class=c>9</span> ὁ μὴ

ἰώμενος ἑαυτὸν ἐν τοῖς ἔργοις αὐτοῦ ἀδελφός ἐστιν τοῦ λυμαινομένου ἑαυτόν.</p>
<p><span class=c>10</span> ἐκ

μεγαλωσύνης ἰσχύος ὄνομα κυρίου, αὐτῷ δὲ προσδραμόντες δίκαιοι ὑψοῦνται.</p>
<p><span class=c>11</span> ὕπαρξις

πλουσίου ἀνδρὸς πόλις ὀχυρά, ἡ δὲ δόξα αὐτῆς μέγα ἐπισκιάζει.</p>
<p><span class=c>12</span> πρὸ

συντριβῆς ὑψοῦται καρδία ἀνδρός, καὶ πρὸ δόξης ταπεινοῦται.</p>
<p><span class=c>13</span> ὃς

ἀποκρίνεται λόγον πρὶν ἀκοῦσαι, ἀφροσύνη αὐτῷ ἐστιν καὶ ὄνειδος.</p>
<p><span class=c>14</span> θυμὸν

ἀνδρὸς πραύνει θεράπων φρόνιμος· ὀλιγόψυχον δὲ ἄνδρα τίς ὑποίσει;</p>
<p><span class=c>15</span> καρδία

φρονίμου κτᾶται αἴσθησιν, ὦτα δὲ σοφῶν ζητεῖ ἔννοιαν.</p>
<p><span class=c>16</span> δόμα

ἀνθρώπου ἐμπλατύνει αὐτὸν καὶ παρὰ δυνάσταις καθιζάνει αὐτόν.</p>
<p><span class=c>17</span> δίκαιος

ἑαυτοῦ κατήγορος ἐν πρωτολογίᾳ· ὡς δ᾽ ἂν ἐπιβάλῃ ὁ ἀντίδικος, ἐλέγχεται.</p>
<p><span class=c>18</span> ἀντιλογίας

παύει κλῆρος, ἐν δὲ δυνάσταις ὁρίζει.</p>
<p><span class=c>19</span> ἀδελφὸς

ὑπὸ ἀδελφοῦ βοηθούμενος ὡς πόλις ὀχυρὰ καὶ ὑψηλή, ἰσχύει δὲ ὥσπερ τεθεμελιωμένον

βασίλειον.</p>
<p><span class=c>20</span> ἀπὸ

καρπῶν στόματος ἀνὴρ πίμπλησιν κοιλίαν αὐτοῦ, ἀπὸ δὲ καρπῶν χειλέων αὐτοῦ

ἐμπλησθήσεται.</p>
<p><span class=c>21</span> θάνατος

καὶ ζωὴ ἐν χειρὶ γλώσσης, οἱ δὲ κρατοῦντες αὐτῆς ἔδονται τοὺς καρποὺς αὐτῆς.</p>
<p><span class=c>22</span> ὃς

εὗρεν γυναῖκα ἀγαθήν, εὗρεν χάριτας, ἔλαβεν δὲ παρὰ θεοῦ ἱλαρότητα.</p>
<p><span class=c>22a</span> ὃς

ἐκβάλλει γυναῖκα ἀγαθήν, ἐκβάλλει τὰ ἀγαθά· ὁ δὲ κατέχων μοιχαλίδα ἄφρων καὶ

ἀσεβής.</p>
<p>&nbsp;</p>
<h3>19</h3>
<p><span class=c>3</span> ἀφροσύνη

ἀνδρὸς λυμαίνεται τὰς ὁδοὺς αὐτοῦ, τὸν δὲ θεὸν αἰτιᾶται τῇ καρδίᾳ αὐτοῦ.</p>
<p><span class=c>4</span> πλοῦτος

προστίθησιν φίλους πολλούς, ὁ δὲ πτωχὸς καὶ ἀπὸ τοῦ ὑπάρχοντος φίλου λείπεται.</p>
<p><span class=c>5</span> μάρτυς

ψευδὴς οὐκ ἀτιμώρητος ἔσται, ὁ δὲ ἐγκαλῶν ἀδίκως οὐ διαφεύξεται.</p>
<p><span class=c>6</span> πολλοὶ

θεραπεύουσιν πρόσωπα βασιλέων, πᾶς δὲ ὁ κακὸς γίνεται ὄνειδος ἀνδρί.</p>
<p><span class=c>7</span> πᾶς, ὃς

ἀδελφὸν πτωχὸν μισεῖ, καὶ φιλίας μακρὰν ἔσται. ἔννοια ἀγαθὴ τοῖς εἰδόσιν αὐτὴν

ἐγγιεῖ, ἀνὴρ δὲ φρόνιμος εὑρήσει αὐτήν. ὁ πολλὰ κακοποιῶν τελεσιουργεῖ κακίαν·

ὃς δὲ ἐρεθίζει λόγους, οὐ σωθήσεται.</p>
<p><span class=c>8</span> ὁ

κτώμενος φρόνησιν ἀγαπᾷ ἑαυτόν· ὃς δὲ φυλάσσει φρόνησιν, εὑρήσει ἀγαθά.</p>
<p><span class=c>9</span> μάρτυς

ψευδὴς οὐκ ἀτιμώρητος ἔσται· ὃς δ᾽ ἂν ἐκκαύσῃ κακίαν, ἀπολεῖται ὑπ᾽ αὐτῆς.</p>
<p><span class=c>10</span> οὐ

συμφέρει ἄφρονι τρυφή, καὶ ἐὰν οἰκέτης ἄρξηται μεθ᾽ ὕβρεως δυναστεύειν.</p>
<p><span class=c>11</span> ἐλεήμων

ἀνὴρ μακροθυμεῖ, τὸ δὲ καύχημα αὐτοῦ ἐπέρχεται παρανόμοις.</p>
<p><span class=c>12</span> βασιλέως

ἀπειλὴ ὁμοία βρυγμῷ λέοντος· ὥσπερ δὲ δρόσος ἐπὶ χόρτῳ, οὕτως τὸ ἱλαρὸν αὐτοῦ.</p>
<p><span class=c>13</span> αἰσχύνη

πατρὶ υἱὸς ἄφρων, καὶ οὐχ ἁγναὶ εὐχαὶ ἀπὸ μισθώματος ἑταίρας.</p>
<p><span class=c>14</span> οἶκον

καὶ ὕπαρξιν μερίζουσιν πατέρες παισίν, παρὰ δὲ θεοῦ ἁρμόζεται γυνὴ ἀνδρί.</p>
<p><span class=c>15</span> δειλία

κατέχει ἀνδρογύναιον, ψυχὴ δὲ ἀεργοῦ πεινάσει.</p>
<p><span class=c>16</span> ὃς

φυλάσσει ἐντολήν, τηρεῖ τὴν ἑαυτοῦ ψυχήν· ὁ δὲ καταφρονῶν τῶν ἑαυτοῦ ὁδῶν

ἀπολεῖται.</p>
<p><span class=c>17</span> δανίζει

θεῷ ὁ ἐλεῶν πτωχόν, κατὰ δὲ τὸ δόμα αὐτοῦ ἀνταποδώσει αὐτῷ.</p>
<p><span class=c>18</span> παίδευε

υἱόν σου, οὕτως γὰρ ἔσται εὔελπις· εἰς δὲ ὕβριν μὴ ἐπαίρου τῇ ψυχῇ σου.</p>
<p><span class=c>19</span> κακόφρων

ἀνὴρ πολλὰ ζημιωθήσεται· ἐὰν δὲ λοιμεύηται, καὶ τὴν ψυχὴν αὐτοῦ προσθήσει.</p>
<p><span class=c>20</span> ἄκουε,

υἱέ, παιδείαν πατρός σου, ἵνα σοφὸς γένῃ ἐπ᾽ ἐσχάτων σου.</p>
<p><span class=c>21</span> πολλοὶ

λογισμοὶ ἐν καρδίᾳ ἀνδρός, ἡ δὲ βουλὴ τοῦ κυρίου εἰς τὸν αἰῶνα μένει.</p>
<p><span class=c>22</span> καρπὸς

ἀνδρὶ ἐλεημοσύνη, κρείσσων δὲ πτωχὸς δίκαιος ἢ πλούσιος ψεύστης.</p>
<p><span class=c>23</span> φόβος

κυρίου εἰς ζωὴν ἀνδρί, ὁ δὲ ἄφοβος αὐλισθήσεται ἐν τόποις, οὗ οὐκ ἐπισκοπεῖται

γνῶσις.</p>
<p><span class=c>24</span> ὁ

ἐγκρύπτων εἰς τὸν κόλπον αὐτοῦ χεῖρας ἀδίκως, οὐδὲ τῷ στόματι οὐ μὴ προσαγάγῃ

αὐτάς.</p>
<p><span class=c>25</span> λοιμοῦ

μαστιγουμένου ἄφρων πανουργότερος γίνεται· ἐὰν δὲ ἐλέγχῃς ἄνδρα φρόνιμον,

νοήσει αἴσθησιν.</p>
<p><span class=c>26</span> ὁ

ἀτιμάζων πατέρα καὶ ἀπωθούμενος μητέρα αὐτοῦ καταισχυνθήσεται καὶ ἐπονείδιστος

ἔσται.</p>
<p><span class=c>27</span> υἱὸς

ἀπολειπόμενος φυλάξαι παιδείαν πατρὸς μελετήσει ῥήσεις κακάς.</p>
<p><span class=c>28</span> ὁ

ἐγγυώμενος παῖδα ἄφρονα καθυβρίζει δικαίωμα, στόμα δὲ ἀσεβῶν καταπίεται

κρίσεις.</p>
<p><span class=c>29</span> ἑτοιμάζονται

ἀκολάστοις μάστιγες καὶ τιμωρίαι ὤμοις ἀφρόνων.</p>
<p>&nbsp;</p>
<h3>20</h3>
<p><span class=c>1</span> ἀκόλαστον

οἶνος καὶ ὑβριστικὸν μέθη, πᾶς δὲ ὁ συμμειγνύμενος αὐτῇ οὐκ ἔσται σοφός.</p>
<p><span class=c>2</span> οὐ

διαφέρει ἀπειλὴ βασιλέως θυμοῦ λέοντος, ὁ δὲ παροξύνων αὐτὸν ἁμαρτάνει εἰς τὴν

ἑαυτοῦ ψυχήν.</p>
<p><span class=c>3</span> δόξα

ἀνδρὶ ἀποστρέφεσθαι λοιδορίας, πᾶς δὲ ἄφρων τοιούτοις συμπλέκεται.</p>
<p><span class=c>4</span> ὀνειδιζόμενος

ὀκνηρὸς οὐκ αἰσχύνεται, ὡσαύτως καὶ ὁ δανιζόμενος σῖτον ἐν ἀμήτῳ.</p>
<p><span class=c>5</span> ὕδωρ

βαθὺ βουλὴ ἐν καρδίᾳ ἀνδρός, ἀνὴρ δὲ φρόνιμος ἐξαντλήσει αὐτήν.</p>
<p><span class=c>6</span> μέγα

ἄνθρωπος καὶ τίμιον ἀνὴρ ἐλεήμων, ἄνδρα δὲ πιστὸν ἔργον εὑρεῖν.</p>
<p><span class=c>7</span> ὃς

ἀναστρέφεται ἄμωμος ἐν δικαιοσύνῃ, μακαρίους τοὺς παῖδας αὐτοῦ καταλείψει.</p>
<p><span class=c>8</span> ὅταν

βασιλεὺς δίκαιος καθίσῃ ἐπὶ θρόνου, οὐκ ἐναντιοῦται ἐν ὀφθαλμοῖς αὐτοῦ πᾶν

πονηρόν.</p>
<p><span class=c>9</span> τίς

καυχήσεται ἁγνὴν ἔχειν τὴν καρδίαν; ἢ τίς παρρησιάσεται καθαρὸς εἶναι ἀπὸ

ἁμαρτιῶν;</p>
<p><span class=c>9a</span> κακολογοῦντος

πατέρα ἢ μητέρα σβεσθήσεται λαμπτήρ, αἱ δὲ κόραι τῶν ὀφθαλμῶν αὐτοῦ ὄψονται

σκότος.</p>
<p><span class=c>9b</span> μερὶς

ἐπισπουδαζομένη ἐν πρώτοις ἐν τοῖς τελευταίοις οὐκ εὐλογηθήσεται.</p>
<p><span class=c>9c</span> μὴ

εἴπῃς Τείσομαι τὸν ἐχθρόν· ἀλλὰ ὑπόμεινον τὸν κύριον, ἵνα σοι βοηθήσῃ.</p>
<p><span class=c>10</span> στάθμιον

μέγα καὶ μικρὸν καὶ μέτρα δισσά, ἀκάθαρτα ἐνώπιον κυρίου καὶ ἀμφότερα.</p>
<p><span class=c>11</span> καὶ ὁ

ποιῶν αὐτὰ ἐν τοῖς ἐπιτηδεύμασιν αὐτοῦ συμποδισθή σεται, νεανίσκος μετὰ ὁσίου,

καὶ εὐθεῖα ἡ ὁδὸς αὐτοῦ.</p>
<p><span class=c>12</span> οὖς

ἀκούει καὶ ὀφθαλμὸς ὁρᾷ· κυρίου ἔργα καὶ ἀμφότερα.</p>
<p><span class=c>13</span> μὴ

ἀγάπα καταλαλεῖν, ἵνα μὴ ἐξαρθῇς· διάνοιξον τοὺς ὀφθαλμούς σου καὶ ἐμπλήσθητι

ἄρτων.</p>
<p><span class=c>23</span> βδέλυγμα

κυρίῳ δισσὸν στάθμιον, καὶ ζυγὸς δόλιος οὐ καλὸν ἐνώπιον αὐτοῦ.</p>
<p><span class=c>24</span> παρὰ

κυρίου εὐθύνεται τὰ διαβήματα ἀνδρί· θνητὸς δὲ πῶς ἂν νοήσαι τὰς ὁδοὺς αὐτοῦ;</p>
<p><span class=c>25</span> παγὶς

ἀνδρὶ ταχύ τι τῶν ἰδίων ἁγιάσαι· μετὰ γὰρ τὸ εὔξασθαι μετανοεῖν γίνεται.</p>
<p><span class=c>26</span> λικμήτωρ

ἀσεβῶν βασιλεὺς σοφὸς καὶ ἐπιβαλεῖ αὐτοῖς τροχόν.</p>
<p><span class=c>27</span> φῶς

κυρίου πνοὴ ἀνθρώπων, ὃς ἐρευνᾷ ταμίεια κοιλίας.</p>
<p><span class=c>28</span> ἐλεημοσύνη

καὶ ἀλήθεια φυλακὴ βασιλεῖ καὶ περικυκλώσουσιν ἐν δικαιοσύνῃ τὸν θρόνον αὐτοῦ.</p>
<p><span class=c>29</span> κόσμος

νεανίαις σοφία, δόξα δὲ πρεσβυτέρων πολιαί.</p>
<p><span class=c>30</span> ὑπώπια

καὶ συντρίμματα συναντᾷ κακοῖς, πληγαὶ δὲ εἰς ταμίεια κοιλίας.</p>
<p>&nbsp;</p>
<h3>21</h3>
<p><span class=c>1</span> ὥσπερ ὁρμὴ

ὕδατος, οὕτως καρδία βασιλέως ἐν χειρὶ θεοῦ· οὗ ἐὰν θέλων νεύσῃ, ἐκεῖ ἔκλινεν

αὐτήν.</p>
<p><span class=c>2</span> πᾶς ἀνὴρ

φαίνεται ἑαυτῷ δίκαιος, κατευθύνει δὲ καρδίας κύριος.</p>
<p><span class=c>3</span> ποιεῖν

δίκαια καὶ ἀληθεύειν ἀρεστὰ παρὰ θεῷ μᾶλλον ἢ θυσιῶν αἷμα.</p>
<p><span class=c>4</span> μεγαλόφρων

ἐφ᾽ ὕβρει θρασυκάρδιος, λαμπτὴρ δὲ ἀσεβῶν ἁμαρτία.</p>
<p><span class=c>6</span> ὁ

ἐνεργῶν θησαυρίσματα γλώσσῃ ψευδεῖ μάταια διώκει ἐπὶ παγίδας θανάτου.</p>
<p><span class=c>7</span> ὄλεθρος

ἀσεβέσιν ἐπιξενωθήσεται· οὐ γὰρ βούλονται πράσσειν τὰ δίκαια.</p>
<p><span class=c>8</span> πρὸς

τοὺς σκολιοὺς σκολιὰς ὁδοὺς ἀποστέλλει ὁ θεός· ἁγνὰ γὰρ καὶ ὀρθὰ τὰ ἔργα αὐτοῦ.</p>
<p><span class=c>9</span> κρεῖσσον

οἰκεῖν ἐπὶ γωνίας ὑπαίθρου ἢ ἐν κεκονιαμένοις μετὰ ἀδικίας καὶ ἐν οἴκῳ κοινῷ.</p>
<p><span class=c>10</span> ψυχὴ

ἀσεβοῦς οὐκ ἐλεηθήσεται ὑπ᾽ οὐδενὸς τῶν ἀνθρώπων.</p>
<p><span class=c>11</span> ζημιουμένου

ἀκολάστου πανουργότερος γίνεται ὁ ἄκακος, συνίων δὲ σοφὸς δέξεται γνῶσιν.</p>
<p><span class=c>12</span> συνίει

δίκαιος καρδίας ἀσεβῶν καὶ φαυλίζει ἀσεβεῖς ἐν κακοῖς.</p>
<p><span class=c>13</span> ὃς

φράσσει τὰ ὦτα τοῦ μὴ ἐπακοῦσαι ἀσθενοῦς, καὶ αὐτὸς ἐπικαλέσεται, καὶ οὐκ ἔσται

ὁ εἰσακούων.</p>
<p><span class=c>14</span> δόσις

λάθριος ἀνατρέπει ὀργάς, δώρων δὲ ὁ φειδόμενος θυμὸν ἐγείρει ἰσχυρόν.</p>
<p><span class=c>15</span> εὐφροσύνη

δικαίων ποιεῖν κρίμα, ὅσιος δὲ ἀκάθαρτος παρὰ κακούργοις.</p>
<p><span class=c>16</span> ἀνὴρ

πλανώμενος ἐξ ὁδοῦ δικαιοσύνης ἐν συναγωγῇ γιγάντων ἀναπαύσεται.</p>
<p><span class=c>17</span> ἀνὴρ

ἐνδεὴς ἀγαπᾷ εὐφροσύνην φιλῶν οἶνον καὶ ἔλαιον εἰς πλοῦτον·</p>
<p><span class=c>18</span> περικάθαρμα

δὲ δικαίου ἄνομος.</p>
<p><span class=c>19</span> κρεῖσσον

οἰκεῖν ἐν γῇ ἐρήμῳ ἢ μετὰ γυναικὸς μαχίμου καὶ γλωσσώδους καὶ ὀργίλου.</p>
<p><span class=c>20</span> θησαυρὸς

ἐπιθυμητὸς ἀναπαύσεται ἐπὶ στόματος σοφοῦ, ἄφρονες δὲ ἄνδρες καταπίονται αὐτόν.</p>
<p><span class=c>21</span> ὁδὸς

δικαιοσύνης καὶ ἐλεημοσύνης εὑρήσει ζωὴν καὶ δόξαν.</p>
<p><span class=c>22</span> πόλεις

ὀχυρὰς ἐπέβη σοφὸς καὶ καθεῖλεν τὸ ὀχύρωμα, ἐφ᾽ ᾧ ἐπεποίθεισαν οἱ ἀσεβεῖς.</p>
<p><span class=c>23</span> ὃς

φυλάσσει τὸ στόμα αὐτοῦ καὶ τὴν γλῶσσαν, διατηρεῖ ἐκ θλίψεως τὴν ψυχὴν αὐτοῦ.</p>
<p><span class=c>24</span> θρασὺς

καὶ αὐθάδης καὶ ἀλαζὼν λοιμὸς καλεῖται· ὃς δὲ μνησικακεῖ, παράνομος.</p>
<p><span class=c>25</span> ἐπιθυμίαι

ὀκνηρὸν ἀποκτείνουσιν· οὐ γὰρ προαιροῦνται αἱ χεῖρες αὐτοῦ ποιεῖν τι.</p>
<p><span class=c>26</span> ἀσεβὴς

ἐπιθυμεῖ ὅλην τὴν ἡμέραν ἐπιθυμίας κακάς, ὁ δὲ δίκαιος ἐλεᾷ καὶ οἰκτίρει

ἀφειδῶς.</p>
<p><span class=c>27</span> θυσίαι

ἀσεβῶν βδέλυγμα κυρίῳ· καὶ γὰρ παρανόμως προσφέρουσιν αὐτάς.</p>
<p><span class=c>28</span> μάρτυς

ψευδὴς ἀπολεῖται, ἀνὴρ δὲ ὑπήκοος φυλασσόμενος λαλήσει.</p>
<p><span class=c>29</span> ἀσεβὴς

ἀνὴρ ἀναιδῶς ὑφίσταται προσώπῳ, ὁ δὲ εὐθὴς αὐτὸς συνίει τὰς ὁδοὺς αὐτοῦ.</p>
<p><span class=c>30</span> οὐκ

ἔστιν σοφία, οὐκ ἔστιν ἀνδρεία, οὐκ ἔστιν βουλὴ πρὸς τὸν ἀσεβῆ.</p>
<p><span class=c>31</span> ἵππος

ἑτοιμάζεται εἰς ἡμέραν πολέμου, παρὰ δὲ κυρίου ἡ βοήθεια.</p>
<p>&nbsp;</p>
<h3>22</h3>
<p><span class=c>1</span> αἱρετώτερον

ὄνομα καλὸν ἢ πλοῦτος πολύς, ὑπὲρ δὲ ἀργύριον καὶ χρυσίον χάρις ἀγαθή.</p>
<p><span class=c>2</span> πλούσιος

καὶ πτωχὸς συνήντησαν ἀλλήλοις, ἀμφοτέρους δὲ ὁ κύριος ἐποίησεν.</p>
<p><span class=c>3</span> πανοῦργος

ἰδὼν πονηρὸν τιμωρούμενον κραταιῶς αὐτὸς παι δεύεται, οἱ δὲ ἄφρονες παρελθόντες

ἐζημιώθησαν.</p>
<p><span class=c>4</span> γενεὰ

σοφίας φόβος κυρίου καὶ πλοῦτος καὶ δόξα καὶ ζωή.</p>
<p><span class=c>5</span> τρίβολοι

καὶ παγίδες ἐν ὁδοῖς σκολιαῖς, ὁ δὲ φυλάσσων τὴν ἑαυτοῦ ψυχὴν ἀφέξεται αὐτῶν.</p>
<p><span class=c>7</span> πλούσιοι

πτωχῶν ἄρξουσιν, καὶ οἰκέται ἰδίοις δεσπόταις δανιοῦσιν.</p>
<p><span class=c>8</span> ὁ

σπείρων φαῦλα θερίσει κακά, πληγὴν δὲ ἔργων αὐτοῦ συντελέσει.</p>
<p><span class=c>8a</span> ἄνδρα

ἱλαρὸν καὶ δότην εὐλογεῖ ὁ θεός, ματαιότητα δὲ ἔργων αὐτοῦ συντελέσει.</p>
<p><span class=c>9</span> ὁ ἐλεῶν

πτωχὸν αὐτὸς διατραφήσεται· τῶν γὰρ ἑαυτοῦ ἄρτων ἔδωκεν τῷ πτωχῷ.</p>
<p><span class=c>9a</span> νίκην

καὶ τιμὴν περιποιεῖται ὁ δῶρα δούς, τὴν μέντοι ψυχὴν ἀφαιρεῖται τῶν κεκτημένων.</p>
<p><span class=c>10</span> ἔκβαλε

ἐκ συνεδρίου λοιμόν, καὶ συνεξελεύσεται αὐτῷ νεῖκος· ὅταν γὰρ καθίσῃ ἐν

συνεδρίῳ, πάντας ἀτιμάζει.</p>
<p><span class=c>11</span> ἀγαπᾷ

κύριος ὁσίας καρδίας, δεκτοὶ δὲ αὐτῷ πάντες ἄμωμοι· χείλεσιν ποιμαίνει

βασιλεύς.</p>
<p><span class=c>12</span> οἱ δὲ

ὀφθαλμοὶ κυρίου διατηροῦσιν αἴσθησιν, φαυλίζει δὲ λόγους παράνομος.</p>
<p><span class=c>13</span> προφασίζεται

καὶ λέγει ὀκνηρός Λέων ἐν ταῖς ὁδοῖς, ἐν δὲ ταῖς πλατείαις φονευταί.</p>
<p><span class=c>14</span> βόθρος

βαθὺς στόμα παρανόμου, ὁ δὲ μισηθεὶς ὑπὸ κυρίου ἐμπεσεῖται εἰς αὐτόν.</p>
<p><span class=c>14a</span> εἰσὶν

ὁδοὶ κακαὶ ἐνώπιον ἀνδρός, καὶ οὐκ ἀγαπᾷ τοῦ ἀποστρέψαι ἀπ᾽ αὐτῶν· ἀποστρέφειν

δὲ δεῖ ἀπὸ ὁδοῦ σκολιᾶς καὶ κακῆς.</p>
<p><span class=c>15</span> ἄνοια

ἐξῆπται καρδίας νέου, ῥάβδος δὲ καὶ παιδεία μακρὰν ἀπ᾽ αὐτοῦ.</p>
<p><span class=c>16</span> ὁ

συκοφαντῶν πένητα πολλὰ ποιεῖ τὰ ἑαυτοῦ· δίδωσιν δὲ πλουσίῳ ἐπ᾽ ἐλάσσονι.</p>
<p><span class=c>17</span> Λόγοις

σοφῶν παράβαλλε σὸν οὖς καὶ ἄκουε ἐμὸν λόγον, τὴν δὲ σὴν καρδίαν ἐπίστησον, ἵνα

γνῷς ὅτι καλοί εἰσιν·</p>
<p><span class=c>18</span> καὶ ἐὰν

ἐμβάλῃς αὐτοὺς εἰς τὴν καρδίαν σου, εὐφρανοῦσίν σε ἅμα ἐπὶ σοῖς χείλεσιν,</p>
<p><span class=c>19</span> ἵνα σου

γένηται ἐπὶ κύριον ἡ ἐλπὶς καὶ γνωρίσῃ σοι τὴν ὁδὸν αὐτοῦ.</p>
<p><span class=c>20</span> καὶ σὺ

δὲ ἀπόγραψαι αὐτὰ σεαυτῷ τρισσῶς εἰς βουλὴν καὶ γνῶσιν ἐπὶ τὸ πλάτος τῆς

καρδίας σου.</p>
<p><span class=c>21</span> διδάσκω

οὖν σε ἀληθῆ λόγον καὶ γνῶσιν ἀγαθὴν ὑπακούειν τοῦ ἀποκρίνεσθαι λόγους ἀληθείας

τοῖς προβαλλομένοις σοι.</p>
<p><span class=c>22</span> Μὴ

ἀποβιάζου πένητα, πτωχὸς γάρ ἐστιν, καὶ μὴ ἀτιμάσῃς ἀσθενῆ ἐν πύλαις·</p>
<p><span class=c>23</span> ὁ γὰρ κύριος

κρινεῖ αὐτοῦ τὴν κρίσιν, καὶ ῥύσῃ σὴν ἄσυλον ψυχήν.</p>
<p><span class=c>24</span> μὴ ἴσθι

ἑταῖρος ἀνδρὶ θυμώδει, φίλῳ δὲ ὀργίλῳ μὴ συναυλίζου,</p>
<p><span class=c>25</span> μήποτε

μάθῃς τῶν ὁδῶν αὐτοῦ καὶ λάβῃς βρόχους τῇ σῇ ψυχῇ.</p>
<p><span class=c>26</span> μὴ

δίδου σεαυτὸν εἰς ἐγγύην αἰσχυνόμενος πρόσωπον·</p>
<p><span class=c>27</span> ἐὰν γὰρ

μὴ ἔχῃς πόθεν ἀποτείσῃς, λήμψονται τὸ στρῶμα τὸ ὑπὸ τὰς πλευράς σου.</p>
<p><span class=c>28</span> μὴ

μέταιρε ὅρια αἰώνια, ἃ ἔθεντο οἱ πατέρες σου.</p>
<p><span class=c>29</span> ὁρατικὸν

ἄνδρα καὶ ὀξὺν ἐν τοῖς ἔργοις αὐτοῦ βασιλεῦσι δεῖ παρεστάναι καὶ μὴ παρεστάναι

ἀνδράσι νωθροῖς.</p>
<p>&nbsp;</p>
<h3>23</h3>
<p><span class=c>1</span> ἐὰν

καθίσῃς δειπνεῖν ἐπὶ τραπέζης δυναστῶν, νοητῶς νόει τὰ παρατιθέμενά σοι</p>
<p><span class=c>2</span> καὶ

ἐπίβαλλε τὴν χεῖρά σου εἰδὼς ὅτι τοιαῦτά σε δεῖ παρασκευάσαι·</p>
<p><span class=c>3</span> εἰ δὲ

ἀπληστότερος εἶ, μὴ ἐπιθύμει τῶν ἐδεσμάτων αὐτοῦ, ταῦτα γὰρ ἔχεται ζωῆς

ψευδοῦς.</p>
<p><span class=c>4</span> μὴ

παρεκτείνου πένης ὢν πλουσίῳ, τῇ δὲ σῇ ἐννοίᾳ ἀπόσχου·</p>
<p><span class=c>5</span> ἐὰν

ἐπιστήσῃς τὸ σὸν ὄμμα πρὸς αὐτόν, οὐδαμοῦ φανεῖται, κατεσκεύασται γὰρ αὐτῷ

πτέρυγες ὥσπερ ἀετοῦ, καὶ ὑποστρέφει εἰς τὸν οἶκον τοῦ προεστηκότος αὐτοῦ.</p>
<p><span class=c>6</span> μὴ

συνδείπνει ἀνδρὶ βασκάνῳ μηδὲ ἐπιθύμει τῶν βρωμάτων αὐτοῦ·</p>
<p><span class=c>7</span> ὃν

τρόπον γὰρ εἴ τις καταπίοι τρίχα, οὕτως ἐσθίει καὶ πίνει.</p>
<p><span class=c>8</span> μηδὲ

πρὸς σὲ εἰσαγάγῃς αὐτὸν καὶ φάγῃς τὸν ψωμόν σου μετ᾽ αὐτοῦ· ἐξεμέσει γὰρ αὐτὸν

καὶ λυμανεῖται τοὺς λόγους σου τοὺς καλούς.</p>
<p><span class=c>9</span> εἰς ὦτα

ἄφρονος μηδὲν λέγε, μήποτε μυκτηρίσῃ τοὺς συνετοὺς λόγους σου.</p>
<p><span class=c>10</span> μὴ

μεταθῇς ὅρια αἰώνια, εἰς δὲ κτῆμα ὀρφανῶν μὴ εἰσέλθῃς·</p>
<p><span class=c>11</span> ὁ γὰρ

λυτρούμενος αὐτοὺς κύριος κραταιός ἐστιν καὶ κρινεῖ τὴν κρίσιν αὐτῶν μετὰ σοῦ.</p>
<p><span class=c>12</span> δὸς εἰς

παιδείαν τὴν καρδίαν σου, τὰ δὲ ὦτά σου ἑτοίμασον λόγοις αἰσθήσεως.</p>
<p><span class=c>13</span> μὴ

ἀπόσχῃ νήπιον παιδεύειν, ὅτι ἐὰν πατάξῃς αὐτὸν ῥάβδῳ, οὐ μὴ ἀποθάνῃ·</p>
<p><span class=c>14</span> σὺ μὲν

γὰρ πατάξεις αὐτὸν ῥάβδῳ, τὴν δὲ ψυχὴν αὐτοῦ ἐκ θανάτου ῥύσῃ.</p>
<p><span class=c>15</span> υἱέ,

ἐὰν σοφὴ γένηταί σου ἡ καρδία, εὐφρανεῖς καὶ τὴν ἐμὴν καρδίαν,</p>
<p><span class=c>16</span> καὶ

ἐνδιατρίψει λόγοις τὰ σὰ χείλη πρὸς τὰ ἐμὰ χείλη, ἐὰν ὀρθὰ ὦσιν.</p>
<p><span class=c>17</span> μὴ ζηλούτω

ἡ καρδία σου ἁμαρτωλούς, ἀλλὰ ἐν φόβῳ κυρίου ἴσθι ὅλην τὴν ἡμέραν·</p>
<p><span class=c>18</span> ἐὰν γὰρ

τηρήσῃς αὐτά, ἔσται σοι ἔκγονα, ἡ δὲ ἐλπίς σου οὐκ ἀποστήσεται.</p>
<p><span class=c>19</span> ἄκουε,

υἱέ, καὶ σοφὸς γίνου καὶ κατεύθυνε ἐννοίας σῆς καρδίας·</p>
<p><span class=c>20</span> μὴ ἴσθι

οἰνοπότης μηδὲ ἐκτείνου συμβολαῖς κρεῶν τε ἀγορασμοῖς·</p>
<p><span class=c>21</span> πᾶς γὰρ

μέθυσος καὶ πορνοκόπος πτωχεύσει, καὶ ἐνδύσεται διερρηγμένα καὶ ῥακώδη πᾶς

ὑπνώδης.</p>
<p><span class=c>22</span> ἄκουε,

υἱέ, πατρὸς τοῦ γεννήσαντός σε καὶ μὴ καταφρόνει ὅτι γεγήρακέν σου ἡ μήτηρ.</p>
<p><span class=c>24</span> καλῶς

ἐκτρέφει πατὴρ δίκαιος, ἐπὶ δὲ υἱῷ σοφῷ εὐφραίνεται ἡ ψυχὴ αὐτοῦ·</p>
<p><span class=c>25</span> εὐφραινέσθω

ὁ πατὴρ καὶ ἡ μήτηρ ἐπὶ σοί, καὶ χαιρέτω ἡ τεκοῦσά σε.</p>
<p><span class=c>26</span> δός

μοι, υἱέ, σὴν καρδίαν, οἱ δὲ σοὶ ὀφθαλμοὶ ἐμὰς ὁδοὺς τηρείτωσαν·</p>
<p><span class=c>27</span> πίθος

γὰρ τετρημένος ἐστὶν ἀλλότριος οἶκος, καὶ φρέαρ στενὸν ἀλλότριον·</p>
<p><span class=c>28</span> οὗτος

γὰρ συντόμως ἀπολεῖται, καὶ πᾶς παράνομος ἀναλωθήσεται.</p>
<p><span class=c>29</span> τίνι

οὐαί; τίνι θόρυβος; τίνι κρίσις; τίνι ἀηδίαι καὶ λέσχαι; τίνι συντρίμματα διὰ

κενῆς; τίνος πέλειοι οἱ ὀφθαλμοί;</p>
<p><span class=c>30</span> οὐ τῶν

ἐγχρονιζόντων ἐν οἴνοις; οὐ τῶν ἰχνευόντων ποῦ πότοι γίνονται;</p>
<p><span class=c>31</span> μὴ μεθύσκεσθε

οἴνῳ, ἀλλὰ ὁμιλεῖτε ἀνθρώποις δικαίοις καὶ ὁμιλεῖτε ἐν περιπάτοις· ἐὰν γὰρ εἰς

τὰς φιάλας καὶ τὰ ποτήρια δῷς τοὺς ὀφθαλμούς σου, ὕστερον περιπατήσεις

γυμνότερος ὑπέρου,</p>
<p><span class=c>32</span> τὸ δὲ

ἔσχατον ὥσπερ ὑπὸ ὄφεως πεπληγὼς ἐκτείνεται καὶ ὥσπερ ὑπὸ κεράστου διαχεῖται

αὐτῷ ὁ ἰός.</p>
<p><span class=c>33</span> οἱ

ὀφθαλμοί σου ὅταν ἴδωσιν ἀλλοτρίαν, τὸ στόμα σου τότε λαλήσει σκολιά,</p>
<p><span class=c>34</span> καὶ

κατακείσῃ ὥσπερ ἐν καρδίᾳ θαλάσσης καὶ ὥσπερ κυβερνήτης ἐν πολλῷ κλύδωνι·</p>
<p><span class=c>35</span> ἐρεῖς

δέ Τύπτουσίν με, καὶ οὐκ ἐπόνεσα, καὶ ἐνέπαιξάν μοι, ἐγὼ δὲ οὐκ ᾔδειν· πότε

ὄρθρος ἔσται, ἵνα ἐλθὼν ζητήσω μεθ᾽ ὧν συνελεύσομαι;</p>
<p>&nbsp;</p>
<h3>24</h3>
<p><span class=c>1</span> υἱέ, μὴ

ζηλώσῃς κακοὺς ἄνδρας μηδὲ ἐπιθυμήσῃς εἶναι μετ᾽ αὐτῶν·</p>
<p><span class=c>2</span> ψεύδη

γὰρ μελετᾷ ἡ καρδία αὐτῶν, καὶ πόνους τὰ χείλη αὐτῶν λαλεῖ.</p>
<p><span class=c>3</span> μετὰ

σοφίας οἰκοδομεῖται οἶκος καὶ μετὰ συνέσεως ἀνορθοῦται·</p>
<p><span class=c>4</span> μετὰ

αἰσθήσεως ἐμπίμπλαται ταμίεια ἐκ παντὸς πλούτου τιμίου καὶ καλοῦ.</p>
<p><span class=c>5</span> κρείσσων

σοφὸς ἰσχυροῦ καὶ ἀνὴρ φρόνησιν ἔχων γεωργίου μεγάλου·</p>
<p><span class=c>6</span> μετὰ

κυβερνήσεως γίνεται πόλεμος, βοήθεια δὲ μετὰ καρδίας βουλευτικῆς.</p>
<p><span class=c>7</span> σοφία

καὶ ἔννοια ἀγαθὴ ἐν πύλαις σοφῶν· σοφοὶ οὐκ ἐκκλίνουσιν ἐκ στόματος κυρίου,</p>
<p><span class=c>8</span> ἀλλὰ

λογίζονται ἐν συνεδρίοις. ἀπαιδεύτοις συναντᾷ θάνατος,</p>
<p><span class=c>9</span> ἀποθνῄσκει

δὲ ἄφρων ἐν ἁμαρτίαις· ἀκαθαρσία δὲ ἀνδρὶ λοιμῷ ἐμμολυνθήσεται</p>
<p><span class=c>10</span> ἐν

ἡμέρᾳ κακῇ καὶ ἐν ἡμέρᾳ θλίψεως, ἕως ἂν ἐκλίπῃ.</p>
<p><span class=c>11</span> ῥῦσαι

ἀγομένους εἰς θάνατον καὶ ἐκπρίου κτεινομένους, μὴ φείσῃ·</p>
<p><span class=c>12</span> ἐὰν δὲ

εἴπῃς Οὐκ οἶδα τοῦτον, γίνωσκε ὅτι κύριος καρδίας πάντων γινώσκει, καὶ ὁ πλάσας

πνοὴν πᾶσιν αὐτὸς οἶδεν πάντα, ὃς ἀποδίδωσιν ἑκάστῳ κατὰ τὰ ἔργα αὐτοῦ.</p>
<p><span class=c>13</span> φάγε

μέλι, υἱέ, ἀγαθὸν γὰρ κηρίον, ἵνα γλυκανθῇ σου ὁ φάρυγξ·</p>
<p><span class=c>14</span> οὕτως

αἰσθήσῃ σοφίαν τῇ σῇ ψυχῇ· ἐὰν γὰρ εὕρῃς, ἔσται καλὴ ἡ τελευτή σου, καὶ ἐλπίς

σε οὐκ ἐγκαταλείψει.</p>
<p><span class=c>15</span> μὴ

προσαγάγῃς ἀσεβῆ νομῇ δικαίων μηδὲ ἀπατηθῇς χορτασίᾳ κοιλίας·</p>
<p><span class=c>16</span> ἑπτάκι

γὰρ πεσεῖται ὁ δίκαιος καὶ ἀναστήσεται, οἱ δὲ ἀσεβεῖς ἀσθενήσουσιν ἐν κακοῖς.</p>
<p><span class=c>17</span> ἐὰν

πέσῃ ὁ ἐχθρός σου, μὴ ἐπιχαρῇς αὐτῷ, ἐν δὲ τῷ ὑποσκελίσματι αὐτοῦ μὴ ἐπαίρου·</p>
<p><span class=c>18</span> ὅτι

ὄψεται κύριος, καὶ οὐκ ἀρέσει αὐτῷ, καὶ ἀποστρέψει τὸν θυμὸν αὐτοῦ ἀπ᾽ αὐτοῦ.</p>
<p><span class=c>19</span> μὴ

χαῖρε ἐπὶ κακοποιοῖς μηδὲ ζήλου ἁμαρτωλούς·</p>
<p><span class=c>20</span> οὐ γὰρ

μὴ γένηται ἔκγονα πονηρῶν, λαμπτὴρ δὲ ἀσεβῶν σβεσθήσεται.</p>
<p><span class=c>21</span> φοβοῦ

τὸν θεόν, υἱέ, καὶ βασιλέα καὶ μηθετέρῳ αὐτῶν ἀπειθήσῃς·</p>
<p><span class=c>22</span> ἐξαίφνης

γὰρ τείσονται τοὺς ἀσεβεῖς, τὰς δὲ τιμωρίας ἀμφοτέρων τίς γνώσεται;</p>
<p><span class=c>22a</span> λόγον

φυλασσόμενος υἱὸς ἀπωλείας ἐκτὸς ἔσται, δεχόμενος δὲ ἐδέξατο αὐτόν.</p>
<p><span class=c>22b</span> μηδὲν

ψεῦδος ἀπὸ γλώσσης βασιλεῖ λεγέσθω, καὶ οὐδὲν ψεῦδος ἀπὸ γλώσσης αὐτοῦ οὐ μὴ

ἐξέλθῃ.</p>
<p><span class=c>22c</span> μάχαιρα

γλῶσσα βασιλέως καὶ οὐ σαρκίνη, ὃς δ᾽ ἂν παραδοθῇ, συντριβήσεται·</p>
<p><span class=c>22d</span> ἐὰν

γὰρ ὀξυνθῇ ὁ θυμὸς αὐτοῦ, σὺν νεύροις ἀνθρώπους ἀναλίσκει</p>
<p><span class=c>22e</span> καὶ

ὀστᾶ ἀνθρώπων κατατρώγει καὶ συγκαίει ὥσπερ φλὸξ ὥστε ἄβρωτα εἶναι νεοσσοῖς

ἀετῶν.</p>
<p>&nbsp;</p>
<h3>30</h3>
<p><span class=c>1</span> Τοὺς

ἐμοὺς λόγους, υἱέ, φοβήθητι καὶ δεξάμενος αὐτοὺς μετανόει· τάδε λέγει ὁ ἀνὴρ

τοῖς πιστεύουσιν θεῷ, καὶ παύομαι·</p>
<p><span class=c>2</span> ἀφρονέστατος

γάρ εἰμι πάντων ἀνθρώπων, καὶ φρόνησις ἀνθρώπων οὐκ ἔστιν ἐν ἐμοί·</p>
<p><span class=c>3</span> θεὸς

δεδίδαχέν με σοφίαν, καὶ γνῶσιν ἁγίων ἔγνωκα.</p>
<p><span class=c>4</span> τίς

ἀνέβη εἰς τὸν οὐρανὸν καὶ κατέβη; τίς συνήγαγεν ἀνέμους ἐν κόλπῳ; τίς

συνέστρεψεν ὕδωρ ἐν ἱματίῳ; τίς ἐκράτησεν πάντων τῶν ἄκρων τῆς γῆς; τί ὄνομα αὐτῷ,

ἢ τί ὄνομα τοῖς τέκνοις αὐτοῦ, ἵνα γνῷς;</p>
<p><span class=c>5</span> πάντες

λόγοι θεοῦ πεπυρωμένοι, ὑπερασπίζει δὲ αὐτὸς τῶν εὐλαβουμένων αὐτόν·</p>
<p><span class=c>6</span> μὴ

προσθῇς τοῖς λόγοις αὐτοῦ, ἵνα μὴ ἐλέγξῃ σε καὶ ψευδὴς γένῃ.</p>
<p><span class=c>7</span> δύο

αἰτοῦμαι παρὰ σοῦ, μὴ ἀφέλῃς μου χάριν πρὸ τοῦ ἀποθανεῖν με·</p>
<p><span class=c>8</span> μάταιον

λόγον καὶ ψευδῆ μακράν μου ποίησον, πλοῦτον δὲ καὶ πενίαν μή μοι δῷς, σύνταξον

δέ μοι τὰ δέοντα καὶ τὰ αὐτάρκη,</p>
<p><span class=c>9</span> ἵνα μὴ

πλησθεὶς ψευδὴς γένωμαι καὶ εἴπω Τίς με ὁρᾷ; ἢ πενηθεὶς κλέψω καὶ ὀμόσω τὸ

ὄνομα τοῦ θεοῦ.</p>
<p><span class=c>10</span> μὴ

παραδῷς οἰκέτην εἰς χεῖρας δεσπότου. μήποτε καταράσηταί σε καὶ ἀφανισθῇς.</p>
<p><span class=c>11</span> ἔκγονον

κακὸν πατέρα καταρᾶται, τὴν δὲ μητέρα οὐκ εὐλογεῖ·</p>
<p><span class=c>12</span> ἔκγονον

κακὸν δίκαιον ἑαυτὸν κρίνει, τὴν δὲ ἔξοδον αὐτοῦ οὐκ ἀπένιψεν·</p>
<p><span class=c>13</span> ἔκγονον

κακὸν ὑψηλοὺς ὀφθαλμοὺς ἔχει, τοῖς δὲ βλεφάροις αὐτοῦ ἐπαίρεται·</p>
<p><span class=c>14</span> ἔκγονον

κακὸν μαχαίρας τοὺς ὀδόντας ἔχει καὶ τὰς μύλας τομίδας, ὥστε ἀναλίσκειν καὶ

κατεσθίειν τοὺς ταπεινοὺς ἀπὸ τῆς γῆς καὶ τοὺς πένητας αὐτῶν ἐξ ἀνθρώπων.</p>
<p><span class=c>23</span> Ταῦτα

δὲ λέγω ὑμῖν τοῖς σοφοῖς ἐπιγινώσκειν· αἰδεῖσθαι πρόσωπον ἐν κρίσει οὐ καλόν·</p>
<p><span class=c>24</span> ὁ εἰπὼν

τὸν ἀσεβῆ Δίκαιός ἐστιν, ἐπικατάρατος λαοῖς ἔσται καὶ μισητὸς εἰς ἔθνη·</p>
<p><span class=c>25</span> οἱ δὲ

ἐλέγχοντες βελτίους φανοῦνται, ἐπ᾽ αὐτοὺς δὲ ἥξει εὐλογία ἀγαθή·</p>
<p><span class=c>26</span> χείλη

δὲ φιλήσουσιν ἀποκρινόμενα λόγους ἀγαθούς.</p>
<p><span class=c>27</span> ἑτοίμαζε

εἰς τὴν ἔξοδον τὰ ἔργα σου καὶ παρασκευάζου εἰς τὸν ἀγρὸν καὶ πορεύου

κατόπισθέν μου καὶ ἀνοικοδομήσεις τὸν οἶκόν σου.</p>
<p><span class=c>28</span> μὴ ἴσθι

ψευδὴς μάρτυς ἐπὶ σὸν πολίτην μηδὲ πλατύνου σοῖς χείλεσιν·</p>
<p><span class=c>29</span> μὴ

εἴπῃς Ὃν τρόπον ἐχρήσατό μοι χρήσομαι αὐτῷ, τείσομαι δὲ αὐτὸν ἅ με ἠδίκησεν.</p>
<p><span class=c>30</span> ὥσπερ

γεώργιον ἀνὴρ ἄφρων, καὶ ὥσπερ ἀμπελὼν ἄνθρωπος ἐνδεὴς φρενῶν·</p>
<p><span class=c>31</span> ἐὰν

ἀφῇς αὐτόν, χερσωθήσεται καὶ χορτομανήσει ὅλος καὶ γίνεται ἐκλελειμμένος, οἱ δὲ

φραγμοὶ τῶν λίθων αὐτοῦ κατασκάπτονται.</p>
<p><span class=c>32</span> ὕστερον

ἐγὼ μετενόησα, ἐπέβλεψα τοῦ ἐκλέξασθαι παιδείαν.</p>
<p><span class=c>33</span> ὀλίγον

νυστάζω, ὀλίγον δὲ καθυπνῶ, ὀλίγον δὲ ἐναγκαλίζομαι χερσὶν στήθη·</p>
<p><span class=c>34</span> ἐὰν δὲ

τοῦτο ποιῇς, ἥξει προπορευομένη ἡ πενία σου καὶ ἡ ἔνδειά σου ὥσπερ ἀγαθὸς

δρομεύς.</p>
<p><span class=c>15</span> Τῇ

βδέλλῃ τρεῖς θυγατέρες ἦσαν ἀγαπήσει ἀγαπώμεναι, καὶ αἱ τρεῖς αὗται οὐκ

ἐνεπίμπλασαν αὐτήν, καὶ ἡ τετάρτη οὐκ ἠρκέσθη εἰπεῖν Ἱκανόν·</p>
<p><span class=c>16</span> ᾅδης

καὶ ἔρως γυναικὸς καὶ τάρταρος καὶ γῆ οὐκ ἐμπιπλαμένη ὕδατος καὶ ὕδωρ καὶ πῦρ

οὐ μὴ εἴπωσιν Ἀρκεῖ.</p>
<p><span class=c>17</span> ὀφθαλμὸν

καταγελῶντα πατρὸς καὶ ἀτιμάζοντα γῆρας μητρός, ἐκκόψαισαν αὐτὸν κόρακες ἐκ τῶν

φαράγγων, καὶ καταφάγοισαν αὐτὸν νεοσσοὶ ἀετῶν.</p>
<p><span class=c>18</span> τρία δέ

ἐστιν ἀδύνατά μοι νοῆσαι, καὶ τὸ τέταρτον οὐκ ἐπιγινώσκω·</p>
<p><span class=c>19</span> ἴχνη

ἀετοῦ πετομένου καὶ ὁδοὺς ὄφεως ἐπὶ πέτρας καὶ τρίβους νηὸς ποντοπορούσης καὶ

ὁδοὺς ἀνδρὸς ἐν νεότητι.</p>
<p><span class=c>20</span> τοιαύτη

ὁδὸς γυναικὸς μοιχαλίδος, ἥ, ὅταν πράξῃ, ἀπονιψαμένη οὐδέν φησιν πεπραχέναι

ἄτοπον.</p>
<p><span class=c>21</span> διὰ

τριῶν σείεται ἡ γῆ, τὸ δὲ τέταρτον οὐ δύναται φέρειν·</p>
<p><span class=c>22</span> ἐὰν

οἰκέτης βασιλεύσῃ, καὶ ἄφρων πλησθῇ σιτίων,</p>
<p><span class=c>23</span> καὶ

οἰκέτις ἐὰν ἐκβάλῃ τὴν ἑαυτῆς κυρίαν, καὶ μισητὴ γυνὴ ἐὰν τύχῃ ἀνδρὸς ἀγαθοῦ.</p>
<p><span class=c>24</span> τέσσαρα

δέ ἐστιν ἐλάχιστα ἐπὶ τῆς γῆς, ταῦτα δέ ἐστιν σοφώτερα τῶν σοφῶν·</p>
<p><span class=c>25</span> οἱ

μύρμηκες, οἷς μὴ ἔστιν ἰσχὺς καὶ ἑτοιμάζονται θέρους τὴν τροφήν·</p>
<p><span class=c>26</span> καὶ οἱ

χοιρογρύλλιοι, ἔθνος οὐκ ἰσχυρόν, οἳ ἐποιήσαντο ἐν πέτραις τοὺς ἑαυτῶν οἴκους·</p>
<p><span class=c>27</span> ἀβασίλευτόν

ἐστιν ἡ ἀκρὶς καὶ ἐκστρατεύει ἀφ᾽ ἑνὸς κελεύσματος εὐτάκτως·</p>
<p><span class=c>28</span> καὶ

καλαβώτης χερσὶν ἐρειδόμενος καὶ εὐάλωτος ὢν κατοικεῖ ἐν ὀχυρώμασιν βασιλέως.</p>
<p><span class=c>29</span> τρία δέ

ἐστιν, ἃ εὐόδως πορεύεται, καὶ τὸ τέταρτον, ὃ καλῶς διαβαίνει·</p>
<p><span class=c>30</span> σκύμνος

λέοντος ἰσχυρότερος κτηνῶν, ὃς οὐκ ἀποστρέφεται οὐδὲ καταπτήσσει κτῆνος,</p>
<p><span class=c>31</span> καὶ

ἀλέκτωρ ἐμπεριπατῶν θηλείαις εὔψυχος καὶ τράγος ἡγούμενος αἰπολίου καὶ βασιλεὺς

δημηγορῶν ἐν ἔθνει.</p>
<p><span class=c>32</span> ἐὰν

πρόῃ σεαυτὸν εἰς εὐφροσύνην καὶ ἐκτείνῃς τὴν χεῖρά σου μετὰ μάχης, ἀτιμασθήσῃ.</p>
<p><span class=c>33</span> ἄμελγε

γάλα, καὶ ἔσται βούτυρον· ἐὰν δὲ ἐκπιέζῃς μυκτῆρας, ἐξελεύσεται αἷμα· ἐὰν δὲ

ἐξέλκῃς λόγους, ἐξελεύσονται κρίσεις καὶ μάχαι.</p>
<p>&nbsp;</p>
<h3>31</h3>
<p><span class=c>1</span> Οἱ ἐμοὶ

λόγοι εἴρηνται ὑπὸ θεοῦ, βασιλέως χρηματισμός, ὃν ἐπαίδευσεν ἡ μήτηρ αὐτοῦ.</p>
<p><span class=c>2</span> τί,

τέκνον, τηρήσεις; τί; ῥήσεις θεοῦ· πρωτογενές, σοὶ λέγω, υἱέ· τί, τέκνον ἐμῆς

κοιλίας; τί, τέκνον ἐμῶν εὐχῶν;</p>
<p><span class=c>3</span> μὴ δῷς

γυναιξὶ σὸν πλοῦτον καὶ τὸν σὸν νοῦν καὶ βίον εἰς ὑστεροβουλίαν.</p>
<p><span class=c>4</span> μετὰ

βουλῆς πάντα ποίει, μετὰ βουλῆς οἰνοπότει· οἱ δυνάσται θυμώδεις εἰσίν, οἶνον δὲ

μὴ πινέτωσαν,</p>
<p><span class=c>5</span> ἵνα μὴ

πιόντες ἐπιλάθωνται τῆς σοφίας καὶ ὀρθὰ κρῖναι οὐ μὴ δύνωνται τοὺς ἀσθενεῖς.</p>
<p><span class=c>6</span> δίδοτε

μέθην τοῖς ἐν λύπαις καὶ οἶνον πίνειν τοῖς ἐν ὀδύναις,</p>
<p><span class=c>7</span> ἵνα

ἐπιλάθωνται τῆς πενίας καὶ τῶν πόνων μὴ μνησθῶσιν ἔτι.</p>
<p><span class=c>8</span> ἄνοιγε

σὸν στόμα λόγῳ θεοῦ καὶ κρῖνε πάντας ὑγιῶς·</p>
<p><span class=c>9</span> ἄνοιγε

σὸν στόμα καὶ κρῖνε δικαίως, διάκρινε δὲ πένητα καὶ ἀσθενῆ.</p>
<p>&nbsp;</p>
<h3>25</h3>
<p><span class=c>1</span> Αὗται αἱ

παιδεῖαι Σαλωμῶντος αἱ ἀδιάκριτοι, ἃς ἐξεγράψαντο οἱ φίλοι Εζεκιου τοῦ βασιλέως

τῆς Ιουδαίας.</p>
<p><span class=c>2</span> Δόξα

θεοῦ κρύπτει λόγον, δόξα δὲ βασιλέως τιμᾷ πράγματα.</p>
<p><span class=c>3</span> οὐρανὸς

ὑψηλός, γῆ δὲ βαθεῖα, καρδία δὲ βασιλέως ἀνεξέλεγκτος.</p>
<p><span class=c>4</span> τύπτε

ἀδόκιμον ἀργύριον, καὶ καθαρισθήσεται καθαρὸν ἅπαν·</p>
<p><span class=c>5</span> κτεῖνε

ἀσεβεῖς ἐκ προσώπου βασιλέως, καὶ κατορθώσει ἐν δικαιοσύνῃ ὁ θρόνος αὐτοῦ.</p>
<p><span class=c>6</span> μὴ

ἀλαζονεύου ἐνώπιον βασιλέως μηδὲ ἐν τόποις δυναστῶν ὑφίστασο·</p>
<p><span class=c>7</span> κρεῖσσον

γάρ σοι τὸ ῥηθῆναι Ἀνάβαινε πρός με, ἢ ταπεινῶσαί σε ἐν προσώπῳ δυνάστου. ἃ

εἶδον οἱ ὀφθαλμοί σου, λέγε.</p>
<p><span class=c>8</span> μὴ

πρόσπιπτε εἰς μάχην ταχέως, ἵνα μὴ μεταμεληθῇς ἐπ᾽ ἐσχάτων. ἡνίκα ἄν σε

ὀνειδίσῃ ὁ σὸς φίλος,</p>
<p><span class=c>9</span> ἀναχώρει

εἰς τὰ ὀπίσω, μὴ καταφρόνει,</p>
<p><span class=c>10</span> μή σε

ὀνειδίσῃ μὲν ὁ φίλος, ἡ δὲ μάχη σου καὶ ἡ ἔχθρα οὐκ ἀπέσται, ἀλλ᾽ ἔσται σοι ἴση

θανάτῳ.</p>
<p><span class=c>10a</span> χάρις

καὶ φιλία ἐλευθεροῖ, ἃς τήρησον σεαυτῷ, ἵνα μὴ ἐπονείδιστος γένῃ, ἀλλὰ φύλαξον

τὰς ὁδούς σου εὐσυναλλάκτως.</p>
<p><span class=c>11</span> μῆλον

χρυσοῦν ἐν ὁρμίσκῳ σαρδίου, οὕτως εἰπεῖν λόγον.</p>
<p><span class=c>12</span> εἰς

ἐνώτιον χρυσοῦν σάρδιον πολυτελὲς δέδεται, λόγος σοφὸς εἰς εὐήκοον οὖς.</p>
<p><span class=c>13</span> ὥσπερ

ἔξοδος χιόνος ἐν ἀμήτῳ κατὰ καῦμα ὠφελεῖ, οὕτως ἄγγελος πιστὸς τοὺς

ἀποστείλαντας αὐτόν· ψυχὰς γὰρ τῶν αὐτῷ χρωμένων ὠφελεῖ.</p>
<p><span class=c>14</span> ὥσπερ

ἄνεμοι καὶ νέφη καὶ ὑετοὶ ἐπιφανέστατοι, οὕτως οἱ καυχώμενοι ἐπὶ δόσει ψευδεῖ.</p>
<p><span class=c>15</span> ἐν

μακροθυμίᾳ εὐοδία βασιλεῦσιν, γλῶσσα δὲ μαλακὴ συντρίβει ὀστᾶ.</p>
<p><span class=c>16</span> μέλι

εὑρὼν φάγε τὸ ἱκανόν, μήποτε πλησθεὶς ἐξεμέσῃς.</p>
<p><span class=c>17</span> σπάνιον

εἴσαγε σὸν πόδα πρὸς τὸν σεαυτοῦ φίλον, μήποτε πλησθείς σου μισήσῃ σε.</p>
<p><span class=c>18</span> ῥόπαλον

καὶ μάχαιρα καὶ τόξευμα ἀκιδωτόν, οὕτως καὶ ἀνὴρ ὁ καταμαρτυρῶν τοῦ φίλου αὐτοῦ

μαρτυρίαν ψευδῆ.</p>
<p><span class=c>19</span> ὀδοὺς

κακοῦ καὶ ποὺς παρανόμου ὀλεῖται ἐν ἡμέρᾳ κακῇ.</p>
<p><span class=c>20</span> ὥσπερ

ὄξος ἕλκει ἀσύμφορον, οὕτως προσπεσὸν πάθος ἐν σώματι καρδίαν λυπεῖ.</p>
<p><span class=c>20a</span> ὥσπερ

σὴς ἱματίῳ καὶ σκώληξ ξύλῳ, οὕτως λύπη ἀνδρὸς βλάπτει καρδίαν.</p>
<p><span class=c>21</span> ἐὰν

πεινᾷ ὁ ἐχθρός σου, τρέφε αὐτόν, ἐὰν διψᾷ, πότιζε αὐτόν·</p>
<p><span class=c>22</span> τοῦτο

γὰρ ποιῶν ἄνθρακας πυρὸς σωρεύσεις ἐπὶ τὴν κεφαλὴν αὐτοῦ, ὁ δὲ κύριος

ἀνταποδώσει σοι ἀγαθά.</p>
<p><span class=c>23</span> ἄνεμος

βορέας ἐξεγείρει νέφη, πρόσωπον δὲ ἀναιδὲς γλῶσσαν ἐρεθίζει.</p>
<p><span class=c>24</span> κρεῖττον

οἰκεῖν ἐπὶ γωνίας δώματος ἢ μετὰ γυναικὸς λοιδόρου ἐν οἰκίᾳ κοινῇ.</p>
<p><span class=c>25</span> ὥσπερ

ὕδωρ ψυχρὸν ψυχῇ διψώσῃ προσηνές, οὕτως ἀγγελία ἀγαθὴ ἐκ γῆς μακρόθεν.</p>
<p><span class=c>26</span> ὥσπερ

εἴ τις πηγὴν φράσσοι καὶ ὕδατος ἔξοδον λυμαίνοιτο, οὕτως ἄκοσμον δίκαιον

πεπτωκέναι ἐνώπιον ἀσεβοῦς.</p>
<p><span class=c>27</span> ἐσθίειν

μέλι πολὺ οὐ καλόν, τιμᾶν δὲ χρὴ λόγους ἐνδόξους.</p>
<p><span class=c>28</span> ὥσπερ

πόλις τὰ τείχη καταβεβλημένη καὶ ἀτείχιστος, οὕτως ἀνὴρ ὃς οὐ μετὰ βουλῆς τι

πράσσει.</p>
<p>&nbsp;</p>
<h3>26</h3>
<p><span class=c>1</span> ὥσπερ

δρόσος ἐν ἀμήτῳ καὶ ὥσπερ ὑετὸς ἐν θέρει, οὕτως οὐκ ἔστιν ἄφρονι τιμή.</p>
<p><span class=c>2</span> ὥσπερ

ὄρνεα πέταται καὶ στρουθοί, οὕτως ἀρὰ ματαία οὐκ ἐπελεύσεται οὐδενί.</p>
<p><span class=c>3</span> ὥσπερ

μάστιξ ἵππῳ καὶ κέντρον ὄνῳ, οὕτως ῥάβδος ἔθνει παρανόμῳ.</p>
<p><span class=c>4</span> μὴ

ἀποκρίνου ἄφρονι πρὸς τὴν ἐκείνου ἀφροσύνην, ἵνα μὴ ὅμοιος γένῃ αὐτῷ·</p>
<p><span class=c>5</span> ἀλλὰ

ἀποκρίνου ἄφρονι κατὰ τὴν ἀφροσύνην αὐτοῦ, ἵνα μὴ φαίνηται σοφὸς παρ᾽ ἑαυτῷ.</p>
<p><span class=c>6</span> ἐκ τῶν

ἑαυτοῦ ποδῶν ὄνειδος πίεται ὁ ἀποστείλας δι᾽ ἀγγέλου ἄφρονος λόγον.</p>
<p><span class=c>7</span> ἀφελοῦ

πορείαν σκελῶν καὶ παροιμίαν ἐκ στόματος ἀφρόνων.</p>
<p><span class=c>8</span> ὃς

ἀποδεσμεύει λίθον ἐν σφενδόνῃ, ὅμοιός ἐστιν τῷ διδόντι ἄφρονι δόξαν.</p>
<p><span class=c>9</span> ἄκανθαι

φύονται ἐν χειρὶ τοῦ μεθύσου, δουλεία δὲ ἐν χειρὶ τῶν ἀφρόνων.</p>
<p><span class=c>10</span> πολλὰ

χειμάζεται πᾶσα σὰρξ ἀφρόνων· συντρίβεται γὰρ ἡ ἔκστασις αὐτῶν.</p>
<p><span class=c>11</span> ὥσπερ

κύων ὅταν ἐπέλθῃ ἐπὶ τὸν ἑαυτοῦ ἔμετον καὶ μιση τὸς γένηται, οὕτως ἄφρων τῇ

ἑαυτοῦ κακίᾳ ἀναστρέψας ἐπὶ τὴν ἑαυτοῦ ἁμαρτίαν.</p>
<p><span class=c>11a</span> ἔστιν

αἰσχύνη ἐπάγουσα ἁμαρτίαν, καὶ ἔστιν αἰσχύνη δόξα καὶ χάρις.</p>
<p><span class=c>12</span> εἶδον

ἄνδρα δόξαντα παρ᾽ ἑαυτῷ σοφὸν εἶναι, ἐλπίδα μέντοι ἔσχεν μᾶλλον ἄφρων αὐτοῦ.</p>
<p><span class=c>13</span> λέγει

ὀκνηρὸς ἀποστελλόμενος εἰς ὁδόν Λέων ἐν ταῖς ὁδοῖς.</p>
<p><span class=c>14</span> ὥσπερ

θύρα στρέφεται ἐπὶ τοῦ στρόφιγγος, οὕτως ὀκνηρὸς ἐπὶ τῆς κλίνης αὐτοῦ.</p>
<p><span class=c>15</span> κρύψας

ὀκνηρὸς τὴν χεῖρα ἐν τῷ κόλπῳ αὐτοῦ οὐ δυνήσεται ἐπενεγκεῖν ἐπὶ τὸ στόμα.</p>
<p><span class=c>16</span> σοφώτερος

ἑαυτῷ ὀκνηρὸς φαίνεται τοῦ ἐν πλησμονῇ ἀποκομίζοντος ἀγγελίαν.</p>
<p><span class=c>17</span> ὥσπερ ὁ

κρατῶν κέρκου κυνός, οὕτως ὁ προεστὼς ἀλλοτρίας κρίσεως.</p>
<p><span class=c>18</span> ὥσπερ

οἱ ἰώμενοι προβάλλουσιν λόγους εἰς ἀνθρώπους, ὁ δὲ ἀπαντήσας τῷ λόγῳ πρῶτος

ὑποσκελισθήσεται,</p>
<p><span class=c>19</span> οὕτως

πάντες οἱ ἐνεδρεύοντες τοὺς ἑαυτῶν φίλους, ὅταν δὲ φωραθῶσιν, λέγουσιν ὅτι

Παίζων ἔπραξα.</p>
<p><span class=c>20</span> ἐν

πολλοῖς ξύλοις θάλλει πῦρ, ὅπου δὲ οὐκ ἔστιν δίθυμος, ἡσυχάζει μάχη.</p>
<p><span class=c>21</span> ἐσχάρα

ἄνθραξιν καὶ ξύλα πυρί, ἀνὴρ δὲ λοίδορος εἰς ταραχὴν μάχης.</p>
<p><span class=c>22</span> λόγοι

κερκώπων μαλακοί, οὗτοι δὲ τύπτουσιν εἰς ταμίεια σπλάγχνων.</p>
<p><span class=c>23</span> ἀργύριον

διδόμενον μετὰ δόλου ὥσπερ ὄστρακον ἡγητέον. χείλη λεῖα καρδίαν καλύπτει

λυπηράν.</p>
<p><span class=c>24</span> χείλεσιν

πάντα ἐπινεύει ἀποκλαιόμενος ἐχθρός, ἐν δὲ τῇ καρδίᾳ τεκταίνεται δόλους·</p>
<p><span class=c>25</span> ἐάν σου

δέηται ὁ ἐχθρὸς μεγάλῃ τῇ φωνῇ, μὴ πεισθῇς· ἑπτὰ γάρ εἰσιν πονηρίαι ἐν τῇ ψυχῇ

αὐτοῦ.</p>
<p><span class=c>26</span> ὁ

κρύπτων ἔχθραν συνίστησιν δόλον, ἐκκαλύπτει δὲ τὰς ἑαυτοῦ ἁμαρτίας εὔγνωστος ἐν

συν εδρίοις.</p>
<p><span class=c>27</span> ὁ

ὀρύσσων βόθρον τῷ πλησίον ἐμπεσεῖται εἰς αὐτόν, ὁ δὲ κυλίων λίθον ἐφ᾽ ἑαυτὸν

κυλίει.</p>
<p><span class=c>28</span> γλῶσσα

ψευδὴς μισεῖ ἀλήθειαν, στόμα δὲ ἄστεγον ποιεῖ ἀκαταστασίας.</p>
<p>&nbsp;</p>
<h3>27</h3>
<p><span class=c>1</span> μὴ καυχῶ

τὰ εἰς αὔριον· οὐ γὰρ γινώσκεις τί τέξεται ἡ ἐπιοῦσα.</p>
<p><span class=c>2</span> ἐγκωμιαζέτω

σε ὁ πέλας καὶ μὴ τὸ σὸν στόμα, ἀλλότριος καὶ μὴ τὰ σὰ χείλη.</p>
<p><span class=c>3</span> βαρὺ

λίθος καὶ δυσβάστακτον ἄμμος, ὀργὴ δὲ ἄφρονος βαρυτέρα ἀμφοτέρων.</p>
<p><span class=c>4</span> ἀνελεήμων

θυμὸς καὶ ὀξεῖα ὀργή, ἀλλ᾽ οὐδένα ὑφίσταται ζῆλος.</p>
<p><span class=c>5</span> κρείσσους

ἔλεγχοι ἀποκεκαλυμμένοι κρυπτομένης φιλίας.</p>
<p><span class=c>6</span> ἀξιοπιστότερά

ἐστιν τραύματα φίλου ἢ ἑκούσια φιλήματα ἐχθροῦ.</p>
<p><span class=c>7</span> ψυχὴ ἐν

πλησμονῇ οὖσα κηρίοις ἐμπαίζει, ψυχῇ δὲ ἐνδεεῖ καὶ τὰ πικρὰ γλυκεῖα φαίνεται.</p>
<p><span class=c>8</span> ὥσπερ

ὅταν ὄρνεον καταπετασθῇ ἐκ τῆς ἰδίας νοσσιᾶς, οὕτως ἄνθρωπος δουλοῦται, ὅταν

ἀποξενωθῇ ἐκ τῶν ἰδίων τόπων.</p>
<p><span class=c>9</span> μύροις

καὶ οἴνοις καὶ θυμιάμασιν τέρπεται καρδία, καταρρήγνυται δὲ ὑπὸ συμπτωμάτων

ψυχή.</p>
<p><span class=c>10</span> φίλον

σὸν ἢ φίλον πατρῷον μὴ ἐγκαταλίπῃς, εἰς δὲ τὸν οἶκον τοῦ ἀδελφοῦ σου μὴ

εἰσέλθῃς ἀτυχῶν· κρείσσων φίλος ἐγγὺς ἢ ἀδελφὸς μακρὰν οἰκῶν.</p>
<p><span class=c>11</span> σοφὸς

γίνου, υἱέ, ἵνα εὐφραίνηταί μου ἡ καρδία, καὶ ἀπόστρεψον ἀπὸ σοῦ ἐπονειδίστους

λόγους.</p>
<p><span class=c>12</span> πανοῦργος

κακῶν ἐπερχομένων ἀπεκρύβη, ἄφρονες δὲ ἐπελθόντες ζημίαν τείσουσιν.</p>
<p><span class=c>13</span> ἀφελοῦ

τὸ ἱμάτιον αὐτοῦ, παρῆλθεν γάρ· ὑβριστὴς ὅστις τὰ ἀλλότρια λυμαίνεται.</p>
<p><span class=c>14</span> ὃς ἂν

εὐλογῇ φίλον τὸ πρωὶ μεγάλῃ τῇ φωνῇ, καταρωμένου οὐδὲν διαφέρειν δόξει.</p>
<p><span class=c>15</span> σταγόνες

ἐκβάλλουσιν ἄνθρωπον ἐν ἡμέρᾳ χειμερινῇ ἐκ τοῦ οἴκου αὐτοῦ, ὡσαύτως καὶ γυνὴ

λοίδορος ἐκ τοῦ ἰδίου οἴκου.</p>
<p><span class=c>16</span> βορέας

σκληρὸς ἄνεμος, ὀνόματι δὲ ἐπιδέξιος καλεῖται.</p>
<p><span class=c>17</span> σίδηρος

σίδηρον ὀξύνει, ἀνὴρ δὲ παροξύνει πρόσωπον ἑταίρου.</p>
<p><span class=c>18</span> ὃς

φυτεύει συκῆν, φάγεται τοὺς καρποὺς αὐτῆς· ὃς δὲ φυλάσσει τὸν ἑαυτοῦ κύριον,

τιμηθήσεται.</p>
<p><span class=c>19</span> ὥσπερ

οὐχ ὅμοια πρόσωπα προσώποις, οὕτως οὐδὲ αἱ καρδίαι τῶν ἀνθρώπων.</p>
<p><span class=c>20</span> ᾅδης

καὶ ἀπώλεια οὐκ ἐμπίμπλανται, ὡσαύτως καὶ οἱ ὀφθαλμοὶ τῶν ἀνθρώπων ἄπληστοι.</p>
<p><span class=c>20a</span> βδέλυγμα

κυρίῳ στηρίζων ὀφθαλμόν, καὶ οἱ ἀπαίδευτοι ἀκρατεῖς γλώσσῃ.</p>
<p><span class=c>21</span> δοκίμιον

ἀργύρῳ καὶ χρυσῷ πύρωσις, ἀνὴρ δὲ δοκιμάζεται διὰ στόματος ἐγκωμιαζόντων αὐτόν.</p>
<p><span class=c>21a</span> καρδία

ἀνόμου ἐκζητεῖ κακά, καρδία δὲ εὐθὴς ἐκζητεῖ γνῶσιν.</p>
<p><span class=c>22</span> ἐὰν

μαστιγοῖς ἄφρονα ἐν μέσῳ συνεδρίου ἀτιμάζων, οὐ μὴ περιέλῃς τὴν ἀφροσύνην

αὐτοῦ.</p>
<p><span class=c>23</span> γνωστῶς

ἐπιγνώσῃ ψυχὰς ποιμνίου σου καὶ ἐπιστήσεις καρδίαν σου σαῖς ἀγέλαις·</p>
<p><span class=c>24</span> ὅτι οὐ

τὸν αἰῶνα ἀνδρὶ κράτος καὶ ἰσχύς, οὐδὲ παραδίδωσιν ἐκ γενεᾶς εἰς γενεάν.</p>
<p><span class=c>25</span> ἐπιμελοῦ

τῶν ἐν τῷ πεδίῳ χλωρῶν καὶ κερεῖς πόαν καὶ σύναγε χόρτον ὀρεινόν,</p>
<p><span class=c>26</span> ἵνα

ἔχῃς πρόβατα εἰς ἱματισμόν· τίμα πεδίον, ἵνα ὦσίν σοι ἄρνες.</p>
<p><span class=c>27</span> υἱέ,

παρ᾽ ἐμοῦ ἔχεις ῥήσεις ἰσχυρὰς εἰς τὴν ζωήν σου καὶ εἰς τὴν ζωὴν σῶν

θεραπόντων.</p>
<p>&nbsp;</p>
<h3>28</h3>
<p><span class=c>1</span> φεύγει

ἀσεβὴς μηδενὸς διώκοντος, δίκαιος δὲ ὥσπερ λέων πέποιθεν.</p>
<p><span class=c>2</span> δι᾽

ἁμαρτίας ἀσεβῶν κρίσεις ἐγείρονται, ἀνὴρ δὲ πανοῦργος κατασβέσει αὐτάς.</p>
<p><span class=c>3</span> ἀνδρεῖος

ἐν ἀσεβείαις συκοφαντεῖ πτωχούς. ὥσπερ ὑετὸς λάβρος καὶ ἀνωφελής,</p>
<p><span class=c>4</span> οὕτως οἱ

ἐγκαταλείποντες τὸν νόμον ἐγκωμιάζουσιν ἀσέβειαν, οἱ δὲ ἀγαπῶντες τὸν νόμον

περιβάλλουσιν ἑαυτοῖς τεῖχος.</p>
<p><span class=c>5</span> ἄνδρες

κακοὶ οὐ νοήσουσιν κρίμα, οἱ δὲ ζητοῦντες τὸν κύριον συνήσουσιν ἐν παντί.</p>
<p><span class=c>6</span> κρείσσων

πτωχὸς πορευόμενος ἐν ἀληθείᾳ πλουσίου ψευδοῦς.</p>
<p><span class=c>7</span> φυλάσσει

νόμον υἱὸς συνετός· ὃς δὲ ποιμαίνει ἀσωτίαν, ἀτιμάζει πατέρα.</p>
<p><span class=c>8</span> ὁ

πληθύνων τὸν πλοῦτον αὐτοῦ μετὰ τόκων καὶ πλεονασμῶν τῷ ἐλεῶντι πτωχοὺς συνάγει

αὐτόν.</p>
<p><span class=c>9</span> ὁ

ἐκκλίνων τὸ οὖς αὐτοῦ τοῦ μὴ εἰσακοῦσαι νόμου καὶ αὐτὸς τὴν προσευχὴν αὐτοῦ

ἐβδέλυκται.</p>
<p><span class=c>10</span> ὃς

πλανᾷ εὐθεῖς ἐν ὁδῷ κακῇ, εἰς διαφθορὰν αὐτὸς ἐμπεσεῖται· οἱ δὲ ἄνομοι

διελεύσονται ἀγαθὰ καὶ οὐκ εἰσελεύσονται εἰς αὐτά.</p>
<p><span class=c>11</span> σοφὸς

παρ᾽ ἑαυτῷ ἀνὴρ πλούσιος, πένης δὲ νοήμων καταγνώσεται αὐτοῦ.</p>
<p><span class=c>12</span> διὰ

βοήθειαν δικαίων πολλὴ γίνεται δόξα, ἐν δὲ τόποις ἀσεβῶν ἁλίσκονται ἄνθρωποι.</p>
<p><span class=c>13</span> ὁ

ἐπικαλύπτων ἀσέβειαν ἑαυτοῦ οὐκ εὐοδωθήσεται, ὁ δὲ ἐξηγούμενος ἐλέγχους

ἀγαπηθήσεται.</p>
<p><span class=c>14</span> μακάριος

ἀνήρ, ὃς καταπτήσσει πάντα δι᾽ εὐλάβειαν, ὁ δὲ σκληρὸς τὴν καρδίαν ἐμπεσεῖται

κακοῖς.</p>
<p><span class=c>15</span> λέων

πεινῶν καὶ λύκος διψῶν ὃς τυραννεῖ πτωχὸς ὢν ἔθνους πενιχροῦ.</p>
<p><span class=c>16</span> βασιλεὺς

ἐνδεὴς προσόδων μέγας συκοφάντης, ὁ δὲ μισῶν ἀδικίαν μακρὸν χρόνον ζήσεται.</p>
<p><span class=c>17</span> ἄνδρα

τὸν ἐν αἰτίᾳ φόνου ὁ ἐγγυώμενος φυγὰς ἔσται καὶ οὐκ ἐν ἀσφαλείᾳ.</p>
<p><span class=c>17a</span> παίδευε

υἱόν, καὶ ἀγαπήσει σε καὶ δώσει κόσμον τῇ σῇ ψυχῇ· οὐ μὴ ὑπακούσῃς ἔθνει

παρανόμῳ.</p>
<p><span class=c>18</span> ὁ

πορευόμενος δικαίως βεβοήθηται, ὁ δὲ σκολιαῖς ὁδοῖς πορευόμενος ἐμπλακήσεται.</p>
<p><span class=c>19</span> ὁ

ἐργαζόμενος τὴν ἑαυτοῦ γῆν πλησθήσεται ἄρτων, ὁ δὲ διώκων σχολὴν πλησθήσεται

πενίας.</p>
<p><span class=c>20</span> ἀνὴρ

ἀξιόπιστος πολλὰ εὐλογηθήσεται, ὁ δὲ κακὸς οὐκ ἀτιμώρητος ἔσται.</p>
<p><span class=c>21</span> ὃς οὐκ

αἰσχύνεται πρόσωπα δικαίων, οὐκ ἀγαθός· ὁ τοιοῦτος ψωμοῦ ἄρτου ἀποδώσεται

ἄνδρα.</p>
<p><span class=c>22</span> σπεύδει

πλουτεῖν ἀνὴρ βάσκανος καὶ οὐκ οἶδεν ὅτι ἐλεήμων κρατήσει αὐτοῦ.</p>
<p><span class=c>23</span> ὁ

ἐλέγχων ἀνθρώπου ὁδοὺς χάριτας ἕξει μᾶλλον τοῦ γλωσσοχαριτοῦντος.</p>
<p><span class=c>24</span> ὃς

ἀποβάλλεται πατέρα ἢ μητέρα καὶ δοκεῖ μὴ ἁμαρτάνειν, οὗτος κοινωνός ἐστιν

ἀνδρὸς ἀσεβοῦς.</p>
<p><span class=c>25</span> ἄπληστος

ἀνὴρ κρίνει εἰκῇ· ὃς δὲ πέποιθεν ἐπὶ κύριον, ἐν ἐπιμελείᾳ ἔσται.</p>
<p><span class=c>26</span> ὃς

πέποιθεν θρασείᾳ καρδίᾳ, ὁ τοιοῦτος ἄφρων· ὃς δὲ πορεύεται σοφίᾳ, σωθήσεται.</p>
<p><span class=c>27</span> ὃς

δίδωσιν πτωχοῖς, οὐκ ἐνδεηθήσεται· ὃς δὲ ἀποστρέφει τὸν ὀφθαλμὸν αὐτοῦ, ἐν

πολλῇ ἀπο ρίᾳ ἔσται.</p>
<p><span class=c>28</span> ἐν

τόποις ἀσεβῶν στένουσι δίκαιοι, ἐν δὲ τῇ ἐκείνων ἀπωλείᾳ πληθυνθήσονται δίκαιοι.</p>
<p>&nbsp;</p>
<h3>29</h3>
<p><span class=c>1</span> κρείσσων

ἀνὴρ ἐλέγχων ἀνδρὸς σκληροτραχήλου· ἐξαπίνης γὰρ φλεγομένου αὐτοῦ οὐκ ἔστιν

ἴασις.</p>
<p><span class=c>2</span> ἐγκωμιαζομένων

δικαίων εὐφρανθήσονται λαοί, ἀρχόντων δὲ ἀσεβῶν στένουσιν ἄνδρες.</p>
<p><span class=c>3</span> ἀνδρὸς

φιλοῦντος σοφίαν εὐφραίνεται πατὴρ αὐτοῦ· ὃς δὲ ποιμαίνει πόρνας, ἀπολεῖ

πλοῦτον.</p>
<p><span class=c>4</span> βασιλεὺς

δίκαιος ἀνίστησιν χώραν, ἀνὴρ δὲ παράνομος κατασκάπτει.</p>
<p><span class=c>5</span> ὃς

παρασκευάζεται ἐπὶ πρόσωπον τοῦ ἑαυτοῦ φίλου δίκτυον, περιβάλλει αὐτὸ τοῖς

ἑαυτοῦ ποσίν.</p>
<p><span class=c>6</span> ἁμαρτάνοντι

ἀνδρὶ μεγάλη παγίς, δίκαιος δὲ ἐν χαρᾷ καὶ ἐν εὐφροσύνῃ ἔσται.</p>
<p><span class=c>7</span> ἐπίσταται

δίκαιος κρίνειν πενιχροῖς, ὁ δὲ ἀσεβὴς οὐ συνήσει γνῶσιν, καὶ πτωχῷ οὐχ ὑπάρχει

νοῦς ἐπιγνώμων.</p>
<p><span class=c>8</span> ἄνδρες

λοιμοὶ ἐξέκαυσαν πόλιν, σοφοὶ δὲ ἀπέστρεψαν ὀργήν.</p>
<p><span class=c>9</span> ἀνὴρ

σοφὸς κρίνει ἔθνη, ἀνὴρ δὲ φαῦλος ὀργιζόμενος καταγελᾶται καὶ οὐ κατα πτήσσει.</p>
<p><span class=c>10</span> ἄνδρες

αἱμάτων μέτοχοι μισήσουσιν ὅσιον, οἱ δὲ εὐθεῖς ἐκζητήσουσιν ψυχὴν αὐτοῦ.</p>
<p><span class=c>11</span> ὅλον

τὸν θυμὸν αὐτοῦ ἐκφέρει ἄφρων, σοφὸς δὲ ταμιεύεται κατὰ μέρος.</p>
<p><span class=c>12</span> βασιλέως

ὑπακούοντος λόγον ἄδικον πάντες οἱ ὑπ᾽ αὐτὸν παράνομοι.</p>
<p><span class=c>13</span> δανιστοῦ

καὶ χρεοφειλέτου ἀλλήλοις συνελθόντων ἐπισκοπὴν ποιεῖται ἀμφοτέρων ὁ κύριος.</p>
<p><span class=c>14</span> βασιλέως

ἐν ἀληθείᾳ κρίνοντος πτωχοὺς ὁ θρόνος αὐτοῦ εἰς μαρτύριον κατασταθήσεται.</p>
<p><span class=c>15</span> πληγαὶ

καὶ ἔλεγχοι διδόασιν σοφίαν, παῖς δὲ πλανώμενος αἰσχύνει γονεῖς αὐτοῦ.</p>
<p><span class=c>16</span> πολλῶν

ὄντων ἀσεβῶν πολλαὶ γίνονται ἁμαρτίαι, οἱ δὲ δίκαιοι ἐκείνων πιπτόντων

κατάφοβοι γίνονται.</p>
<p><span class=c>17</span> παίδευε

υἱόν σου, καὶ ἀναπαύσει σε καὶ δώσει κόσμον τῇ ψυχῇ σου.</p>
<p><span class=c>18</span> οὐ μὴ

ὑπάρξῃ ἐξηγητὴς ἔθνει παρανόμῳ, ὁ δὲ φυλάσσων τὸν νόμον μακαριστός.</p>
<p><span class=c>19</span> λόγοις

οὐ παιδευθήσεται οἰκέτης σκληρός· ἐὰν γὰρ καὶ νοήσῃ, ἀλλ᾽ οὐχ ὑπακούσεται.</p>
<p><span class=c>20</span> ἐὰν

ἴδῃς ἄνδρα ταχὺν ἐν λόγοις, γίνωσκε ὅτι ἐλπίδα ἔχει μᾶλλον ἄφρων αὐτοῦ.</p>
<p><span class=c>21</span> ὃς

κατασπαταλᾷ ἐκ παιδός, οἰκέτης ἔσται, ἔσχατον δὲ ὀδυνηθήσεται ἐφ᾽ ἑαυτῷ.</p>
<p><span class=c>22</span> ἀνὴρ

θυμώδης ὀρύσσει νεῖκος, ἀνὴρ δὲ ὀργίλος ἐξώρυξεν ἁμαρτίας.</p>
<p><span class=c>23</span> ὕβρις

ἄνδρα ταπεινοῖ, τοὺς δὲ ταπεινόφρονας ἐρείδει δόξῃ κύριος.</p>
<p><span class=c>24</span> ὃς

μερίζεται κλέπτῃ, μισεῖ τὴν ἑαυτοῦ ψυχήν· ἐὰν δὲ ὅρκου προτεθέντος ἀκούσαντες

μὴ ἀναγγείλωσιν,</p>
<p><span class=c>25</span> φοβηθέντες

καὶ αἰσχυνθέντες ἀνθρώπους ὑπεσκελί σθησαν· ὁ δὲ πεποιθὼς ἐπὶ κύριον

εὐφρανθήσεται. ἀσέβεια ἀνδρὶ δίδωσιν σφάλμα· ὃς δὲ πέποιθεν ἐπὶ τῷ δεσπότῃ,

σωθήσεται.</p>
<p><span class=c>26</span> πολλοὶ

θεραπεύουσιν πρόσωπα ἡγουμένων, παρὰ δὲ κυρίου γίνεται τὸ δίκαιον ἀνδρί.</p>
<p><span class=c>27</span> βδέλυγμα

δικαίοις ἀνὴρ ἄδικος, βδέλυγμα δὲ ἀνόμῳ κατευθύνουσα ὁδός.</p>
<p>&nbsp;</p>
<p><span class=c>10</span> Γυναῖκα

ἀνδρείαν τίς εὑρήσει; τιμιωτέρα δέ ἐστιν λίθων πολυτελῶν ἡ τοιαύτη.</p>
<p><span class=c>11</span> θαρσεῖ

ἐπ᾽ αὐτῇ ἡ καρδία τοῦ ἀνδρὸς αὐτῆς, ἡ τοιαύτη καλῶν σκύλων οὐκ ἀπορήσει·</p>
<p><span class=c>12</span> ἐνεργεῖ

γὰρ τῷ ἀνδρὶ ἀγαθὰ πάντα τὸν βίον.</p>
<p><span class=c>13</span> μηρυομένη

ἔρια καὶ λίνον ἐποίησεν εὔχρηστον ταῖς χερσὶν αὐτῆς.</p>
<p><span class=c>14</span> ἐγένετο

ὡσεὶ ναῦς ἐμπορευομένη μακρόθεν, συνάγει δὲ αὕτη τὸν βίον.</p>
<p><span class=c>15</span> καὶ

ἀνίσταται ἐκ νυκτῶν καὶ ἔδωκεν βρώματα τῷ οἴκῳ καὶ ἔργα ταῖς θεραπαίναις.</p>
<p><span class=c>16</span> θεωρήσασα

γεώργιον ἐπρίατο, ἀπὸ δὲ καρπῶν χειρῶν αὐτῆς κατεφύτευσεν κτῆμα.</p>
<p><span class=c>17</span> ἀναζωσαμένη

ἰσχυρῶς τὴν ὀσφὺν αὐτῆς ἤρεισεν τοὺς βραχίονας αὐτῆς εἰς ἔργον.</p>
<p><span class=c>18</span> ἐγεύσατο

ὅτι καλόν ἐστιν τὸ ἐργάζεσθαι, καὶ οὐκ ἀποσβέννυται ὅλην τὴν νύκτα ὁ λύχνος

αὐτῆς.</p>
<p><span class=c>19</span> τοὺς

πήχεις αὐτῆς ἐκτείνει ἐπὶ τὰ συμφέροντα, τὰς δὲ χεῖρας αὐτῆς ἐρείδει εἰς

ἄτρακτον.</p>
<p><span class=c>20</span> χεῖρας

δὲ αὐτῆς διήνοιξεν πένητι, καρπὸν δὲ ἐξέτεινεν πτωχῷ.</p>
<p><span class=c>21</span> οὐ

φροντίζει τῶν ἐν οἴκῳ ὁ ἀνὴρ αὐτῆς, ὅταν που χρονίζῃ· πάντες γὰρ οἱ παρ᾽ αὐτῆς

ἐνδιδύσκονται.</p>
<p><span class=c>22</span> δισσὰς

χλαίνας ἐποίησεν τῷ ἀνδρὶ αὐτῆς, ἐκ δὲ βύσσου καὶ πορφύρας ἑαυτῇ ἐνδύματα.</p>
<p><span class=c>23</span> περίβλεπτος

δὲ γίνεται ἐν πύλαις ὁ ἀνὴρ αὐτῆς, ἡνίκα ἂν καθίσῃ ἐν συνεδρίῳ μετὰ τῶν

γερόντων κατοίκων τῆς γῆς.</p>
<p><span class=c>24</span> σινδόνας

ἐποίησεν καὶ ἀπέδοτο, περιζώματα δὲ τοῖς Χαναναίοις.</p>
<p><span class=c>25</span> στόμα

αὐτῆς διήνοιξεν προσεχόντως καὶ ἐννόμως καὶ τάξιν ἐστείλατο τῇ γλώσσῃ αὐτῆς.</p>
<p><span class=c>26</span> ἰσχὺν

καὶ εὐπρέπειαν ἐνεδύσατο καὶ εὐφράνθη ἐν ἡμέραις ἐσχάταις.</p>
<p><span class=c>27</span> στεγναὶ

διατριβαὶ οἴκων αὐτῆς, σῖτα δὲ ὀκνηρὰ οὐκ ἔφαγεν.</p>
<p><span class=c>28</span> τὸ

στόμα δὲ ἀνοίγει σοφῶς καὶ νομοθέσμως, ἡ δὲ ἐλεημοσύνη αὐτῆς ἀνέστησεν τὰ τέκνα

αὐτῆς, καὶ ἐ πλούτησαν, καὶ ὁ ἀνὴρ αὐτῆς ᾔνεσεν αὐτήν</p>
<p><span class=c>29</span> Πολλαὶ

θυγατέρες ἐκτήσαντο πλοῦτον, πολλαὶ ἐποίησαν δυνατά, σὺ δὲ ὑπέρκεισαι καὶ

ὑπερῆρας πάσας.</p>
<p><span class=c>30</span> ψευδεῖς

ἀρέσκειαι καὶ μάταιον κάλλος γυναικός· γυνὴ γὰρ συνετὴ εὐλογεῖται, φόβον δὲ

κυρίου αὕτη αἰνείτω.</p>
<p><span class=c>31</span> δότε

αὐτῇ ἀπὸ καρπῶν χειρῶν αὐτῆς, καὶ αἰνείσθω ἐν πύλαις ὁ ἀνὴρ αὐτῆς.</p>
<hr align=center width=300 size=1 style='color:#c0c0c0'>
<p class=c><a href="index.htm">Index</a>

&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
<a href="ecc.htm">Poster</a></p>
</td></tr>
</table>









		


</body>
</html>

