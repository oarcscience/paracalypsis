<html>
<head>
<title>Vulgata. Isaias</title>
<meta http-equiv="Content-Type" content="text/html; charset=utf-8">
<meta name="author" content="Institute for Biblical Content">
<meta name="keywords" content="Library Paracalypsis, Vulgata">
<meta name="description" content="Vulgata">
<link href="../../lat.css" rel="stylesheet" type="text/css">
<style rel="stylesheet" type="text/css">

span.gl {font-size:16pt;font-weight:bold}

span.c{font-size:8pt;font-weight:bold}
</style>
</head>
<body>
﻿


<p>


<table style='border:solid black .25pt' align=center cellpadding=15 cellspacing=0 width=700>
<tr><td>
<h2>Isaias</h2>
<p><span class=gl>1</span> visio Isaiae filii Amos quam vidit super Iudam et Hierusalem

in diebus Oziae Ioatham Ahaz Ezechiae regum Iuda</p>
<p><span class=c>2</span> audite caeli et auribus percipe terra quoniam Dominus locutus

est filios enutrivi et exaltavi ipsi autem spreverunt me</p>
<p><span class=c>3</span> cognovit bos possessorem suum et asinus praesepe domini sui

Israhel non cognovit populus meus non intellexit</p>
<p><span class=c>4</span> vae genti peccatrici populo gravi iniquitate semini nequam

filiis sceleratis dereliquerunt Dominum blasphemaverunt Sanctum Israhel

abalienati sunt retrorsum</p>
<p><span class=c>5</span> super quo percutiam vos ultra addentes praevaricationem omne

caput languidum et omne cor maerens</p>
<p><span class=c>6</span> a planta pedis usque ad verticem non est in eo sanitas vulnus

et livor et plaga tumens non est circumligata nec curata medicamine neque fota

oleo</p>
<p><span class=c>7</span> terra vestra deserta civitates vestrae succensae igni regionem

vestram coram vobis alieni devorant et desolabitur sicut in vastitate hostili</p>
<p><span class=c>8</span> et derelinquetur filia Sion ut umbraculum in vinea et sicut

tugurium in cucumerario sicut civitas quae vastatur</p>
<p><span class=c>9</span> nisi Dominus exercituum reliquisset nobis semen quasi Sodoma

fuissemus et quasi Gomorra similes essemus</p>
<p><span class=c>10</span> audite verbum Domini principes Sodomorum percipite auribus

legem Dei nostri populus Gomorrae</p>
<p><span class=c>11</span> quo mihi multitudinem victimarum vestrarum dicit Dominus

plenus sum holocausta arietum et adipem pinguium et sanguinem vitulorum et

agnorum et hircorum nolui</p>
<p><span class=c>12</span> cum veneritis ante conspectum meum quis quaesivit haec de

manibus vestris ut ambularetis in atriis meis</p>
<p><span class=c>13</span> ne adferatis ultra sacrificium frustra incensum abominatio est

mihi neomeniam et sabbatum et festivitates alias non feram iniqui sunt coetus

vestri</p>
<p><span class=c>14</span> kalendas vestras et sollemnitates vestras odivit anima mea

facta sunt mihi molesta laboravi sustinens</p>
<p><span class=c>15</span> et cum extenderitis manus vestras avertam oculos meos a vobis

et cum multiplicaveritis orationem non audiam manus vestrae sanguine plenae

sunt</p>
<p><span class=c>16</span> lavamini mundi estote auferte malum cogitationum vestrarum ab

oculis meis quiescite agere perverse</p>
<p><span class=c>17</span> discite benefacere quaerite iudicium subvenite oppresso

iudicate pupillo defendite viduam</p>
<p><span class=c>18</span> et venite et arguite me dicit Dominus si fuerint peccata

vestra ut coccinum quasi nix dealbabuntur et si fuerint rubra quasi vermiculus

velut lana erunt</p>
<p><span class=c>19</span> si volueritis et audieritis bona terrae comedetis</p>
<p><span class=c>20</span> quod si nolueritis et me provocaveritis ad iracundiam gladius

devorabit vos quia os Domini locutum est</p>
<p><span class=c>21</span> quomodo facta est meretrix civitas fidelis plena iudicii

iustitia habitavit in ea nunc autem homicidae</p>
<p><span class=c>22</span> argentum tuum versum est in scoriam vinum tuum mixtum est aqua</p>
<p><span class=c>23</span> principes tui infideles socii furum omnes diligunt munera

sequuntur retributiones pupillo non iudicant et causa viduae non ingreditur ad

eos</p>
<p><span class=c>24</span> propter hoc ait Dominus exercituum Fortis Israhel heu

consolabor super hostibus meis et vindicabor de inimicis meis</p>
<p><span class=c>25</span> et convertam manum meam ad te et excoquam ad purum scoriam

tuam et auferam omne stagnum tuum</p>
<p><span class=c>26</span> et restituam iudices tuos ut fuerunt prius et consiliarios

tuos sicut antiquitus post haec vocaberis civitas iusti urbs fidelis</p>
<p><span class=c>27</span> Sion in iudicio redimetur et reducent eam in iustitia</p>
<p><span class=c>28</span> et conteret scelestos et peccatores simul et qui dereliquerunt

Dominum consumentur</p>
<p><span class=c>29</span> confundentur enim ab idolis quibus sacrificaverunt et

erubescetis super hortis quos elegeratis</p>
<p><span class=c>30</span> cum fueritis velut quercus defluentibus foliis et velut hortus

absque aqua</p>
<p><span class=c>31</span> et erit fortitudo vestra ut favilla stuppae et opus vestrum

quasi scintilla et succendetur utrumque simul et non erit qui extinguat</p>
<p><span class=gl>2</span> verbum quod vidit Isaias filius Amos super Iudam et

Hierusalem</p>
<p><span class=c>2</span> et erit in novissimis diebus praeparatus mons domus Domini in

vertice montium et elevabitur super colles et fluent ad eum omnes gentes</p>
<p><span class=c>3</span> et ibunt populi multi et dicent venite et ascendamus ad montem

Domini et ad domum Dei Iacob et docebit nos vias suas et ambulabimus in semitis

eius quia de Sion exibit lex et verbum Domini de Hierusalem</p>
<p><span class=c>4</span> et iudicabit gentes et arguet populos multos et conflabunt

gladios suos in vomeres et lanceas suas in falces non levabit gens contra

gentem gladium nec exercebuntur ultra ad proelium</p>
<p><span class=c>5</span> domus Iacob venite et ambulemus in lumine Domini</p>
<p><span class=c>6</span> proiecisti enim populum tuum domum Iacob quia repleti sunt ut

olim et augures habuerunt ut Philisthim et pueris alienis adheserunt</p>
<p><span class=c>7</span> repleta est terra argento et auro et non est finis thesaurorum

eius</p>
<p><span class=c>8</span> et repleta est terra eius equis et innumerabiles quadrigae eius

et repleta est terra eius idolis opus manuum suarum adoraverunt quod fecerunt

digiti eorum</p>
<p><span class=c>9</span> et incurvavit se homo et humiliatus est vir ne ergo dimittas

eis</p>
<p><span class=c>10</span> ingredere in petram abscondere fossa humo a facie timoris

Domini et a gloria maiestatis eius</p>
<p><span class=c>11</span> oculi sublimis hominis humiliati sunt et incurvabitur altitudo

virorum exaltabitur autem Dominus solus in die illa</p>
<p><span class=c>12</span> quia dies Domini exercituum super omnem superbum et excelsum

et super omnem arrogantem et humiliabitur</p>
<p><span class=c>13</span> et super omnes cedros Libani sublimes et erectas et super

omnes quercus Basan</p>
<p><span class=c>14</span> et super omnes montes excelsos et super omnes colles elevatos</p>
<p><span class=c>15</span> et super omnem turrem excelsam et super omnem murum munitum</p>
<p><span class=c>16</span> et super omnes naves Tharsis et super omne quod visu pulchrum

est</p>
<p><span class=c>17</span> et incurvabitur sublimitas hominum et humiliabitur altitudo

virorum et elevabitur Dominus solus in die illa</p>
<p><span class=c>18</span> et idola penitus conterentur</p>
<p><span class=c>19</span> et introibunt in speluncas petrarum et in voragines terrae a

facie formidinis Domini et a gloria maiestatis eius cum surrexerit percutere

terram</p>
<p><span class=c>20</span> in die illa proiciet homo idola argenti sui et simulacra auri

sui quae fecerat sibi ut adoraret talpas et vespertiliones</p>
<p><span class=c>21</span> et ingredietur fissuras petrarum et cavernas saxorum a facie

formidinis Domini et a gloria maiestatis eius cum surrexerit percutere terram</p>
<p><span class=c>22</span> quiescite ergo ab homine cuius spiritus in naribus eius quia

excelsus reputatus est ipse</p>
<p><span class=gl>3</span> ecce enim Dominator Deus exercituum auferet ab Hierusalem et

ab Iuda validum et fortem omne robur panis et omne robur aquae</p>
<p><span class=c>2</span> fortem et virum bellatorem iudicem et prophetam et ariolum et

senem</p>
<p><span class=c>3</span> principem super quinquaginta et honorabilem vultu et

consiliarium sapientem de architectis et prudentem eloquii mystici</p>
<p><span class=c>4</span> et dabo pueros principes eorum et effeminati dominabuntur eis</p>
<p><span class=c>5</span> et inruet populus vir ad virum unusquisque ad proximum suum

tumultuabitur puer contra senem et ignobilis contra nobilem</p>
<p><span class=c>6</span> adprehendet enim vir fratrem suum domesticum patris sui vestimentum

tibi est princeps esto noster ruina autem haec sub manu tua</p>
<p><span class=c>7</span> respondebit in die illa dicens non sum medicus et in domo mea

non est panis neque vestimentum nolite constituere me principem populi</p>
<p><span class=c>8</span> ruit enim Hierusalem et Iudas concidit quia lingua eorum et

adinventiones eorum contra Dominum ut provocarent oculos maiestatis eius</p>
<p><span class=c>9</span> agnitio vultus eorum respondit eis et peccatum suum quasi

Sodomae praedicaverunt nec absconderunt vae animae eorum quoniam reddita sunt

eis mala</p>
<p><span class=c>10</span> dicite iusto quoniam bene quoniam fructum adinventionum suarum

comedet</p>
<p><span class=c>11</span> vae impio in malum retributio enim manuum eius fiet ei</p>
<p><span class=c>12</span> populum meum exactores sui spoliaverunt et mulieres dominatae

sunt eius popule meus qui beatum te dicunt ipsi te decipiunt et viam gressuum

tuorum dissipant</p>
<p><span class=c>13</span> stat ad iudicandum Dominus et stat ad iudicandos populos</p>
<p><span class=c>14</span> Dominus ad iudicium veniet cum senibus populi sui et

principibus eius vos enim depasti estis vineam meam et rapina pauperis in domo

vestra</p>
<p><span class=c>15</span> quare adteritis populum meum et facies pauperum commolitis

dicit Dominus Deus exercituum</p>
<p><span class=c>16</span> et dixit Dominus pro eo quod elevatae sunt filiae Sion et

ambulaverunt extento collo et nutibus oculorum ibant et plaudebant ambulabant

et in pedibus suis conposito gradu incedebant</p>
<p><span class=c>17</span> decalvabit Dominus verticem filiarum Sion et Dominus crinem

earum nudabit</p>
<p><span class=c>18</span> in die illa auferet Dominus ornatum calciamentorum et lunulas</p>
<p><span class=c>19</span> et torques et monilia et armillas et mitras</p>
<p><span class=c>20</span> discriminalia et periscelidas et murenulas et olfactoriola et

inaures</p>
<p><span class=c>21</span> et anulos et gemmas in fronte pendentes</p>
<p><span class=c>22</span> et mutatoria et pallia et linteamina et acus</p>
<p><span class=c>23</span> et specula et sindones et vittas et theristra</p>
<p><span class=c>24</span> et erit pro suavi odore fetor et pro zona funiculus et pro

crispanti crine calvitium et pro fascia pectorali cilicium</p>
<p><span class=c>25</span> pulcherrimi quoque viri tui gladio cadent et fortes tui in

proelio</p>
<p><span class=c>26</span> et maerebunt atque lugebunt portae eius et desolata in terra

sedebit</p>
<p><span class=gl>4</span> et adprehendent septem mulieres virum unum in die illa

dicentes panem nostrum comedemus et vestimentis nostris operiemur tantummodo

vocetur nomen tuum super nos aufer obprobrium nostrum</p>
<p><span class=c>2</span> in die illa erit germen Domini in magnificentia et in gloria et

fructus terrae sublimis et exultatio his qui salvati fuerint de Israhel</p>
<p><span class=c>3</span> et erit omnis qui relictus fuerit in Sion et residuus in

Hierusalem sanctus vocabitur omnis qui scriptus est in vita in Hierusalem</p>
<p><span class=c>4</span> si abluerit Dominus sordem filiarum Sion et sanguinem

Hierusalem laverit de medio eius spiritu iudicii et spiritu ardoris</p>
<p><span class=c>5</span> et creabit Dominus super omnem locum montis Sion et ubi

invocatus est nubem per diem et fumum et splendorem ignis flammantis in nocte

super omnem enim gloriam protectio</p>
<p><span class=c>6</span> et tabernaculum erit in umbraculum diei ab aestu et in

securitatem et absconsionem a turbine et a pluvia</p>
<p><span class=gl>5</span> cantabo dilecto meo canticum patruelis mei vineae suae vinea

facta est dilecto meo in cornu filio olei</p>
<p><span class=c>2</span> et sepivit eam et lapides elegit ex illa et plantavit eam

electam et aedificavit turrem in medio eius et torcular extruxit in ea et

expectavit ut faceret uvas et fecit labruscas</p>
<p><span class=c>3</span> nunc ergo habitator Hierusalem et vir Iuda iudicate inter me et

inter vineam meam</p>
<p><span class=c>4</span> quid est quod debui ultra facere vineae meae et non feci ei an

quod expectavi ut faceret uvas et fecit labruscas</p>
<p><span class=c>5</span> et nunc ostendam vobis quid ego faciam vineae meae auferam

sepem eius et erit in direptionem diruam maceriam eius et erit in

conculcationem</p>
<p><span class=c>6</span> et ponam eam desertam non putabitur et non fodietur et

ascendent vepres et spinae et nubibus mandabo ne pluant super eam imbrem</p>
<p><span class=c>7</span> vinea enim Domini exercituum domus Israhel et vir Iuda germen

delectabile eius et expectavi ut faceret iudicium et ecce iniquitas et

iustitiam et ecce clamor</p>
<p><span class=c>8</span> vae qui coniungitis domum ad domum et agrum agro copulatis

usque ad terminum loci numquid habitabitis soli vos in medio terrae</p>
<p><span class=c>9</span> in auribus meis sunt haec Domini exercituum nisi domus multae

desertae fuerint grandes et pulchrae absque habitatore</p>
<p><span class=c>10</span> decem enim iuga vinearum facient lagunculam unam et triginta

modii sementis facient modios tres</p>
<p><span class=c>11</span> vae qui consurgitis mane ad ebrietatem sectandam et potandum

usque ad vesperam ut vino aestuetis</p>
<p><span class=c>12</span> cithara et lyra et tympanum et tibia et vinum in conviviis

vestris et opus Domini non respicitis nec opera manuum eius consideratis</p>
<p><span class=c>13</span> propterea captivus ductus est populus meus quia non habuit

scientiam et nobiles eius interierunt fame et multitudo eius siti exaruit</p>
<p><span class=c>14</span> propterea dilatavit infernus animam suam et aperuit os suum

absque ullo termino et descendent fortes eius et populus eius et sublimes

gloriosique eius ad eum</p>
<p><span class=c>15</span> et incurvabitur homo et humiliabitur vir et oculi sublimium

deprimentur</p>
<p><span class=c>16</span> et exaltabitur Dominus exercituum in iudicio et Deus sanctus

sanctificabitur in iustitia</p>
<p><span class=c>17</span> et pascentur agni iuxta ordinem suum et deserta in ubertatem

versa advenae comedent</p>
<p><span class=c>18</span> vae qui trahitis iniquitatem in funiculis vanitatis et quasi

vinculum plaustri peccatum</p>
<p><span class=c>19</span> qui dicitis festinet et cito veniat opus eius ut videamus et

adpropiet et veniat consilium Sancti Israhel et sciemus illud</p>
<p><span class=c>20</span> vae qui dicitis malum bonum et bonum malum ponentes tenebras

lucem et lucem tenebras ponentes amarum in dulce et dulce in amarum</p>
<p><span class=c>21</span> vae qui sapientes estis in oculis vestris et coram vobismet

ipsis prudentes</p>
<p><span class=c>22</span> vae qui potentes estis ad bibendum vinum et viri fortes ad

miscendam ebrietatem</p>
<p><span class=c>23</span> qui iustificatis impium pro muneribus et iustitiam iusti

aufertis ab eo</p>
<p><span class=c>24</span> propter hoc sicut devorat stipulam lingua ignis et calor

flammae exurit sic radix eorum quasi favilla erit et germen eorum ut pulvis

ascendet abiecerunt enim legem Domini exercituum et eloquium Sancti Israhel

blasphemaverunt</p>
<p><span class=c>25</span> ideo iratus est furor Domini in populo suo et extendit manum

suam super eum et percussit eum et conturbati sunt montes et facta sunt

morticina eorum quasi stercus in medio platearum in omnibus his non est aversus

furor eius sed adhuc manus eius extenta</p>
<p><span class=c>26</span> et levabit signum nationibus procul et sibilabit ad eum de

finibus terrae et ecce festinus velociter veniet</p>
<p><span class=c>27</span> non est deficiens neque laborans in eo non dormitabit neque

dormiet neque solvetur cingulum renum eius nec rumpetur corrigia calciamenti

eius</p>
<p><span class=c>28</span> sagittae eius acutae et omnes arcus eius extenti ungulae

equorum eius ut silex et rotae eius quasi impetus tempestatis</p>
<p><span class=c>29</span> rugitus eius ut leonis rugiet ut catuli leonum et frendet et

tenebit praedam et amplexabitur et non erit qui eruat</p>
<p><span class=c>30</span> et sonabit super eum in die illa sicut sonitus maris

aspiciemus in terram et ecce tenebrae tribulationis et lux obtenebrata est in

caligine eius</p>
<p><span class=gl>6</span> in anno quo mortuus est rex Ozias vidi Dominum sedentem

super solium excelsum et elevatum et ea quae sub eo erant implebant templum</p>
<p><span class=c>2</span> seraphin stabant super illud sex alae uni et sex alae alteri

duabus velabant faciem eius et duabus velabant pedes eius et duabus volabant</p>
<p><span class=c>3</span> et clamabant alter ad alterum et dicebant sanctus sanctus

sanctus Dominus exercituum plena est omnis terra gloria eius</p>
<p><span class=c>4</span> et commota sunt superliminaria cardinum a voce clamantis et

domus impleta est fumo</p>
<p><span class=c>5</span> et dixi vae mihi quia tacui quia vir pollutus labiis ego sum et

in medio populi polluta labia habentis ego habito et Regem Dominum exercituum

vidi oculis meis</p>
<p><span class=c>6</span> et volavit ad me unus de seraphin et in manu eius calculus quem

forcipe tulerat de altari</p>
<p><span class=c>7</span> et tetigit os meum et dixit ecce tetigit hoc labia tua et

auferetur iniquitas tua et peccatum tuum mundabitur</p>
<p><span class=c>8</span> et audivi vocem Domini dicentis quem mittam et quis ibit nobis

et dixi ecce ego sum mitte me</p>
<p><span class=c>9</span> et dixit vade et dices populo huic audite audientes et nolite

intellegere et videte visionem et nolite cognoscere</p>
<p><span class=c>10</span> excaeca cor populi huius et aures eius adgrava et oculos eius

claude ne forte videat oculis suis et auribus suis audiat et corde suo

intellegat et convertatur et sanem eum</p>
<p><span class=c>11</span> et dixi usquequo Domine et dixit donec desolentur civitates absque

habitatore et domus sine homine et terra relinquetur deserta</p>
<p><span class=c>12</span> et longe faciet Dominus homines et multiplicabitur quae

derelicta fuerat in medio terrae</p>
<p><span class=c>13</span> et adhuc in ea decimatio et convertetur et erit in ostensionem

sicut terebinthus et sicuti quercus quae expandit ramos suos semen sanctum erit

id quod steterit in ea</p>
<p><span class=gl>7</span> et factum est in diebus Ahaz filii Ioatham filii Oziae regis

Iuda ascendit Rasin rex Syriae et Phacee filius Romeliae rex Israhel in

Hierusalem ad proeliandum contra eam et non potuerunt debellare eam</p>
<p><span class=c>2</span> et nuntiaverunt domui David dicentes requievit Syria super

Ephraim et commotum est cor eius et cor populi eius sicut moventur ligna

silvarum a facie venti</p>
<p><span class=c>3</span> et dixit Dominus ad Isaiam egredere in occursum Ahaz tu et qui

derelictus est Iasub filius tuus ad extremum aquaeductus piscinae superioris in

via agri Fullonis</p>
<p><span class=c>4</span> et dices ad eum vide ut sileas noli timere et cor tuum ne

formidet a duobus caudis titionum fumigantium istorum in ira furoris Rasin et

Syriae et filii Romeliae</p>
<p><span class=c>5</span> eo quod consilium inierit contra te Syria malum Ephraim et

filius Romeliae dicentes</p>
<p><span class=c>6</span> ascendamus ad Iudam et suscitemus eum et avellamus eum ad nos

et ponamus regem in medio eius filium Tabeel</p>
<p><span class=c>7</span> haec dicit Dominus Deus non stabit et non erit istud</p>
<p><span class=c>8</span> sed caput Syriae Damascus et caput Damasci Rasin et adhuc

sexaginta et quinque anni et desinet Ephraim esse populus</p>
<p><span class=c>9</span> et caput Ephraim Samaria et caput Samariae filius Romeliae si

non credideritis non permanebitis</p>
<p><span class=c>10</span> et adiecit Dominus loqui ad Ahaz dicens</p>
<p><span class=c>11</span> pete tibi signum a Domino Deo tuo in profundum inferni sive in

excelsum supra</p>
<p><span class=c>12</span> et dixit Ahaz non petam et non temptabo Dominum</p>
<p><span class=c>13</span> et dixit audite ergo domus David numquid parum vobis est

molestos esse hominibus quia molesti estis et Deo meo</p>
<p><span class=c>14</span> propter hoc dabit Dominus ipse vobis signum ecce virgo

concipiet et pariet filium et vocabitis nomen eius Emmanuhel</p>
<p><span class=c>15</span> butyrum et mel comedet ut sciat reprobare malum et eligere

bonum</p>
<p><span class=c>16</span> quia antequam sciat puer reprobare malum et eligere bonum

derelinquetur terra quam tu detestaris a facie duum regum suorum</p>
<p><span class=c>17</span> adducet Dominus super te et super populum tuum et super domum

patris tui dies qui non venerunt a diebus separationis Ephraim a Iuda cum rege

Assyriorum</p>
<p><span class=c>18</span> et erit in die illa sibilabit Dominus muscae quae est in

extremo fluminum Aegypti et api quae est in terra Assur</p>
<p><span class=c>19</span> et venient et requiescent omnes in torrentibus vallium et

cavernis petrarum et in omnibus frutectis et in universis foraminibus</p>
<p><span class=c>20</span> in die illa radet Dominus in novacula conducta in his qui

trans Flumen sunt in rege Assyriorum caput et pilos pedum et barbam universam</p>
<p><span class=c>21</span> et erit in die illa nutriet homo vaccam boum et duas oves</p>
<p><span class=c>22</span> et prae ubertate lactis comedet butyrum butyrum enim et mel

manducabit omnis qui relictus fuerit in medio terrae</p>
<p><span class=c>23</span> et erit in die illa omnis locus ubi fuerint mille vites mille

argenteis et in spinas et in vepres erunt</p>
<p><span class=c>24</span> cum sagittis et arcu ingredientur illuc vepres enim et spinae

erunt in universa terra</p>
<p><span class=c>25</span> et omnes montes qui in sarculo sarientur non veniet illuc terror

spinarum et veprium et erit in pascua bovis et in conculcationem pecoris</p>
<p><span class=gl>8</span> et dixit Dominus ad me sume tibi librum grandem et scribe in

eo stilo hominis Velociter spolia detrahe Cito praedare</p>
<p><span class=c>2</span> et adhibui mihi testes fideles Uriam sacerdotem et Zacchariam

filium Barachiae</p>
<p><span class=c>3</span> et accessi ad prophetissam et concepit et peperit filium et

dixit Dominus ad me voca nomen eius Adcelera spolia detrahere Festina praedari</p>
<p><span class=c>4</span> quia antequam sciat puer vocare patrem suum et matrem suam

auferetur fortitudo Damasci et spolia Samariae coram rege Assyriorum</p>
<p><span class=c>5</span> et adiecit Dominus loqui ad me adhuc dicens</p>
<p><span class=c>6</span> pro eo quod abiecit populus iste aquas Siloae quae vadunt cum

silentio et adsumpsit magis Rasin et filium Romeliae</p>
<p><span class=c>7</span> propter hoc ecce Dominus adducet super eos aquas Fluminis

fortes et multas regem Assyriorum et omnem gloriam eius et ascendet super omnes

rivos eius et fluet super universas ripas eius</p>
<p><span class=c>8</span> et ibit per Iudam inundans et transiens usque ad collum veniet

et erit extensio alarum eius implens latitudinem terrae tuae o Emmanuhel</p>
<p><span class=c>9</span> congregamini populi et vincimini et audite universae procul

terrae confortamini et vincimini accingite vos et vincimini</p>
<p><span class=c>10</span> inite consilium et dissipabitur loquimini verbum et non fiet

quia nobiscum Deus</p>
<p><span class=c>11</span> haec enim ait Dominus ad me sicut in forti manu erudivit me ne

irem in via populi huius dicens</p>
<p><span class=c>12</span> non dicatis coniuratio omnia enim quae loquitur populus iste

coniuratio est et timorem eius ne timeatis neque paveatis</p>
<p><span class=c>13</span> Dominum exercituum ipsum sanctificate ipse pavor vester et

ipse terror vester</p>
<p><span class=c>14</span> et erit vobis in sanctificationem in lapidem autem offensionis

et in petram scandali duabus domibus Israhel in laqueum et in ruinam

habitantibus Hierusalem</p>
<p><span class=c>15</span> et offendent ex eis plurimi et cadent et conterentur et

inretientur et capientur</p>
<p><span class=c>16</span> liga testimonium signa legem in discipulis meis</p>
<p><span class=c>17</span> et expectabo Dominum qui abscondit faciem suam a domo Iacob et

praestolabor eum</p>
<p><span class=c>18</span> ecce ego et pueri quos mihi dedit Dominus in signum et in

portentum Israhelis a Domino exercituum qui habitat in monte Sion</p>
<p><span class=c>19</span> et cum dixerint ad vos quaerite a pythonibus et a divinis qui

stridunt in incantationibus suis numquid non populus a Deo suo requirit pro

vivis a mortuis</p>
<p><span class=c>20</span> ad legem magis et ad testimonium quod si non dixerint iuxta

verbum hoc non erit eis matutina lux</p>
<p><span class=c>21</span> et transibit per eam corruet et esuriet et cum esurierit

irascetur et maledicet regi suo et Deo suo et suspiciet sursum</p>
<p><span class=c>22</span> et ad terram intuebitur et ecce tribulatio et tenebrae

dissolutio angustia et caligo persequens et non poterit avolare de angustia sua</p>
<p><span class=gl>9</span> primo tempore adleviata est terra Zabulon et terra Nepthalim

et novissimo adgravata est via maris trans Iordanem Galileae gentium</p>
<p><span class=c>2</span> populus qui ambulabat in tenebris vidit lucem magnam

habitantibus in regione umbrae mortis lux orta est eis</p>
<p><span class=c>3</span> multiplicasti gentem non magnificasti laetitiam laetabuntur

coram te sicut laetantur in messe sicut exultant quando dividunt spolia</p>
<p><span class=c>4</span> iugum enim oneris eius et virgam umeri eius et sceptrum

exactoris eius superasti sicut in die Madian</p>
<p><span class=c>5</span> quia omnis violenta praedatio cum tumultu et vestimentum mixtum

sanguine erit in conbustionem et cibus ignis</p>
<p><span class=c>6</span> parvulus enim natus est nobis filius datus est nobis et factus

est principatus super umerum eius et vocabitur nomen eius Admirabilis

consiliarius Deus fortis Pater futuri saeculi Princeps pacis</p>
<p><span class=c>7</span> multiplicabitur eius imperium et pacis non erit finis super

solium David et super regnum eius ut confirmet illud et corroboret in iudicio

et iustitia amodo et usque in sempiternum zelus Domini exercituum faciet hoc</p>
<p><span class=c>8</span> verbum misit Dominus in Iacob et cecidit in Israhel</p>
<p><span class=c>9</span> et sciet populus omnis Ephraim et habitantes Samariam in

superbia et magnitudine cordis dicentes</p>
<p><span class=c>10</span> lateres ceciderunt sed quadris lapidibus aedificabimus

sycomoros succiderunt sed cedros inmutabimus</p>
<p><span class=c>11</span> et elevabit Dominus hostes Rasin super eum et inimicos eius in

tumultum vertet</p>
<p><span class=c>12</span> Syriam ab oriente et Philisthim ab occidente et devorabunt

Israhel toto ore in omnibus his non est aversus furor eius sed adhuc manus eius

extenta</p>
<p><span class=c>13</span> et populus non est reversus ad percutientem se et Dominum

exercituum non inquisierunt</p>
<p><span class=c>14</span> et disperdet Dominus ab Israhel caput et caudam incurvantem et

refrenantem die una</p>
<p><span class=c>15</span> longevus et honorabilis ipse est caput et propheta docens

mendacium ipse cauda est</p>
<p><span class=c>16</span> et erunt qui beatificant populum istum seducentes et qui

beatificantur praecipitati</p>
<p><span class=c>17</span> propter hoc super adulescentulis eius non laetabitur Dominus

et pupillorum eius et viduarum non miserebitur quia omnis hypocrita est et

nequam et universum os locutum est stultitiam in omnibus his non est aversus

furor eius sed adhuc manus eius extenta</p>
<p><span class=c>18</span> succensa est enim quasi ignis impietas veprem et spinam

vorabit et succendetur in densitate saltus et convolvetur superbia fumi</p>
<p><span class=c>19</span> in ira Domini exercituum conturbata est terra et erit populus

quasi esca ignis vir fratri suo non parcet</p>
<p><span class=c>20</span> et declinabit ad dexteram et esuriet et comedet ad sinistram

et non saturabitur unusquisque carnem brachii sui vorabit Manasses Ephraim et

Ephraim Manassen simul ipsi contra Iudam</p>
<p><span class=c>21</span> in omnibus his non est aversus furor eius sed adhuc manus eius

extenta</p>
<p><span class=gl>10</span> vae qui condunt leges iniquas et scribentes iniustitiam

scripserunt</p>
<p><span class=c>2</span> ut opprimerent in iudicio pauperes et vim facerent causae

humilium populi mei ut essent viduae praeda eorum et pupillos diriperent</p>
<p><span class=c>3</span> quid facietis in die visitationis et calamitatis de longe

venientis ad cuius fugietis auxilium et ubi derelinquetis gloriam vestram</p>
<p><span class=c>4</span> ne incurvemini sub vinculo et cum interfectis cadatis super

omnibus his non est aversus furor eius sed adhuc manus eius extenta</p>
<p><span class=c>5</span> vae Assur virga furoris mei et baculus ipse in manu eorum

indignatio mea</p>
<p><span class=c>6</span> ad gentem fallacem mittam eum et contra populum furoris mei

mandabo illi ut auferat spolia et diripiat praedam et ponat illum in

conculcationem quasi lutum platearum</p>
<p><span class=c>7</span> ipse autem non sic arbitrabitur et cor eius non ita aestimabit

sed ad conterendum erit cor eius et ad internicionem gentium non paucarum</p>
<p><span class=c>8</span> dicet enim</p>
<p><span class=c>9</span> numquid non principes mei simul reges sunt numquid non ut

Charchamis sic Chalanno et ut Arfad sic Emath numquid non ut Damascus sic

Samaria</p>
<p><span class=c>10</span> quomodo invenit manus mea regna idoli sic et simulacra eorum

de Hierusalem et de Samaria</p>
<p><span class=c>11</span> numquid non sicut feci Samariae et idolis eius sic faciam

Hierusalem et simulacris eius</p>
<p><span class=c>12</span> et erit cum impleverit Dominus cuncta opera sua in monte Sion

et in Hierusalem visitabo super fructum magnifici cordis regis Assur et super

gloriam altitudinis oculorum eius</p>
<p><span class=c>13</span> dixit enim in fortitudine manus meae feci et in sapientia mea

intellexi et abstuli terminos populorum et principes eorum depraedatus sum et

detraxi quasi potens in sublime residentes</p>
<p><span class=c>14</span> et invenit quasi nidum manus mea fortitudinem populorum et

sicut colliguntur ova quae derelicta sunt sic universam terram ego congregavi

et non fuit qui moveret pinnam et aperiret os et ganniret</p>
<p><span class=c>15</span> numquid gloriabitur securis contra eum qui secat in ea aut

exaltabitur serra contra eum a quo trahitur quomodo si elevetur virga contra

levantem se et exaltetur baculus qui utique lignum est</p>
<p><span class=c>16</span> propter hoc mittet Dominator Deus exercituum in pinguibus eius

tenuitatem et subtus gloriam eius succensa ardebit quasi conbustio ignis</p>
<p><span class=c>17</span> et erit lumen Israhel in igne et Sanctus eius in flamma et

succendetur et devorabitur spina eius et vepres in die una</p>
<p><span class=c>18</span> et gloria saltus eius et Carmeli eius ab anima usque ad carnem

consumetur et erit terrore profugus</p>
<p><span class=c>19</span> et reliquiae ligni saltus eius pro paucitate numerabuntur et

puer scribet eos</p>
<p><span class=c>20</span> et erit in die illa non adiciet residuum Israhel et hii qui

fugerint de domo Iacob inniti super eo qui percutit eos sed innitetur super

Dominum Sanctum Israhel in veritate</p>
<p><span class=c>21</span> reliquiae convertentur reliquiae inquam Iacob ad Deum fortem</p>
<p><span class=c>22</span> si enim fuerit populus tuus Israhel quasi harena maris

reliquiae convertentur ex eo consummatio adbreviata inundabit iustitiam</p>
<p><span class=c>23</span> consummationem enim et adbreviationem Dominus Deus exercituum

faciet in medio omnis terrae</p>
<p><span class=c>24</span> propter hoc haec dicit Dominus Deus exercituum noli timere

populus meus habitator Sion ab Assur in virga percutiet te et baculum suum

levabit super te in via Aegypti</p>
<p><span class=c>25</span> adhuc enim paululum modicumque et consummabitur indignatio et

furor meus super scelus eorum</p>
<p><span class=c>26</span> et suscitabit super eum Dominus exercituum flagellum iuxta

plagam Madian in petra Oreb et virgam suam super mare et levabit eam in via

Aegypti</p>
<p><span class=c>27</span> et erit in die illa auferetur onus eius de umero tuo et iugum

eius de collo tuo et conputrescet iugum a facie olei</p>
<p><span class=c>28</span> veniet in Aiath transibit in Magron apud Machmas commendabit

vasa sua</p>
<p><span class=c>29</span> transierunt cursim Gabee sedes nostra obstipuit Rama Gabaath

Saulis fugit</p>
<p><span class=c>30</span> hinni voce tua filia Gallim adtende Laisa paupercula Anathoth</p>
<p><span class=c>31</span> migravit Medemena habitatores Gebim confortamini</p>
<p><span class=c>32</span> adhuc dies est ut in Nob stetur agitabit manum suam super

montem filiae Sion collem Hierusalem</p>
<p><span class=c>33</span> ecce Dominator Dominus exercituum confringet lagunculam in

terrore et excelsi statura succidentur et sublimes humiliabuntur</p>
<p><span class=c>34</span> et subvertentur condensa saltus ferro et Libanus cum excelsis

cadet</p>
<p><span class=gl>11</span> et egredietur virga de radice Iesse et flos de radice eius

ascendet</p>
<p><span class=c>2</span> et requiescet super eum spiritus Domini spiritus sapientiae et

intellectus spiritus consilii et fortitudinis spiritus scientiae et pietatis</p>
<p><span class=c>3</span> et replebit eum spiritus timoris Domini non secundum visionem

oculorum iudicabit neque secundum auditum aurium arguet</p>
<p><span class=c>4</span> sed iudicabit in iustitia pauperes et arguet in aequitate pro

mansuetis terrae et percutiet terram virga oris sui et spiritu labiorum suorum

interficiet impium</p>
<p><span class=c>5</span> et erit iustitia cingulum lumborum eius et fides cinctorium

renis eius</p>
<p><span class=c>6</span> habitabit lupus cum agno et pardus cum hedo accubabit vitulus

et leo et ovis simul morabuntur et puer parvulus minabit eos</p>
<p><span class=c>7</span> vitulus et ursus pascentur simul requiescent catuli eorum et

leo quasi bos comedet paleas</p>
<p><span class=c>8</span> et delectabitur infans ab ubere super foramine aspidis et in

caverna reguli qui ablactatus fuerit manum suam mittet</p>
<p><span class=c>9</span> non nocebunt et non occident in universo monte sancto meo quia

repleta est terra scientia Domini sicut aquae maris operientes</p>
<p><span class=c>10</span> in die illa radix Iesse qui stat in signum populorum ipsum

gentes deprecabuntur et erit sepulchrum eius gloriosum</p>
<p><span class=c>11</span> et erit in die illa adiciet Dominus secundo manum suam ad

possidendum residuum populi sui quod relinquetur ab Assyriis et ab Aegypto et a

Fetros et ab Aethiopia et ab Aelam et a Sennaar et ab Emath et ab insulis maris</p>
<p><span class=c>12</span> et levabit signum in nationes et congregabit profugos Israhel

et dispersos Iuda colliget a quattuor plagis terrae</p>
<p><span class=c>13</span> et auferetur zelus Ephraim et hostes Iuda peribunt Ephraim non

aemulabitur Iudam et Iudas non pugnabit contra Ephraim</p>
<p><span class=c>14</span> et volabunt in umeros Philisthim per mare simul praedabuntur

filios orientis Idumea et Moab praeceptum manus eorum et filii Ammon

oboedientes erunt</p>
<p><span class=c>15</span> et desolabit Dominus linguam maris Aegypti et levabit manum

suam super Flumen in fortitudine spiritus sui et percutiet eum in septem rivis

ita ut transeant per eum calciati</p>
<p><span class=c>16</span> et erit via residuo populo meo qui relinquetur ab Assyriis

sicut fuit Israhel in die qua ascendit de terra Aegypti</p>
<p><span class=gl>12</span> et dices in illa die confitebor tibi Domine quoniam iratus

es mihi conversus est furor tuus et consolatus es me</p>
<p><span class=c>2</span> ecce Deus salvator meus fiducialiter agam et non timebo quia

fortitudo mea et laus mea Dominus Deus et factus est mihi in salutem</p>
<p><span class=c>3</span> haurietis aquas in gaudio de fontibus salvatoris</p>
<p><span class=c>4</span> et dicetis in illa die confitemini Domino et invocate nomen

eius notas facite in populis adinventiones eius mementote quoniam excelsum est

nomen eius</p>
<p><span class=c>5</span> cantate Domino quoniam magnifice fecit adnuntiate hoc in

universa terra</p>
<p><span class=c>6</span> exulta et lauda habitatio Sion quia magnus in medio tui Sanctus

Israhel</p>
<p><span class=gl>13</span> onus Babylonis quod vidit Isaias filius Amos</p>
<p><span class=c>2</span> super montem caligosum levate signum exaltate vocem levate

manum et ingrediantur portas duces</p>
<p><span class=c>3</span> ego mandavi sanctificatis meis et vocavi fortes meos in ira mea

exultantes in gloria mea</p>
<p><span class=c>4</span> vox multitudinis in montibus quasi populorum frequentium vox

sonitus regum gentium congregatarum Dominus exercituum praecepit militiae belli</p>
<p><span class=c>5</span> venientibus de terra procul a summitate caeli Dominus et vasa

furoris eius ut disperdat omnem terram</p>
<p><span class=c>6</span> ululate quia prope est dies Domini quasi vastitas a Domino

veniet</p>
<p><span class=c>7</span> propter hoc omnes manus dissolventur et omne cor hominis tabescet</p>
<p><span class=c>8</span> et conteretur tortiones et dolores tenebunt quasi parturiens

dolebunt unusquisque ad proximum suum stupebit facies conbustae vultus eorum</p>
<p><span class=c>9</span> ecce dies Domini venit crudelis et indignationis plenus et irae

furorisque ad ponendam terram in solitudine et peccatores eius conterendos de

ea</p>
<p><span class=c>10</span> quoniam stellae caeli et splendor earum non expandent lumen

suum obtenebratus est sol in ortu suo et luna non splendebit in lumine suo</p>
<p><span class=c>11</span> et visitabo super orbis mala et contra impios iniquitatem

eorum et quiescere faciam superbiam infidelium et arrogantiam fortium humiliabo</p>
<p><span class=c>12</span> pretiosior erit vir auro et homo mundo obrizo</p>
<p><span class=c>13</span> super hoc caelum turbabo et movebitur terra de loco suo

propter indignationem Domini exercituum et propter diem irae furoris eius</p>
<p><span class=c>14</span> et erit quasi dammula fugiens et quasi ovis et non erit qui

congreget unusquisque ad populum suum convertetur et singuli ad terram suam

fugient</p>
<p><span class=c>15</span> omnis qui inventus fuerit occidetur et omnis qui supervenerit

cadet in gladio</p>
<p><span class=c>16</span> infantes eorum adlident in oculis eorum diripientur domus

eorum et uxores eorum violabuntur</p>
<p><span class=c>17</span> ecce ego suscitabo super eos Medos qui argentum non quaerant

nec aurum velint</p>
<p><span class=c>18</span> sed sagittis parvulos interficiant et lactantibus uteri non

misereantur et super filios non parcat oculus eorum</p>
<p><span class=c>19</span> et erit Babylon illa gloriosa in regnis inclita in superbia

Chaldeorum sicut subvertit Deus Sodomam et Gomorram</p>
<p><span class=c>20</span> non habitabitur usque in finem et non fundabitur usque ad

generationem et generationem nec ponet ibi tentoria Arabs nec pastores requiescent

ibi</p>
<p><span class=c>21</span> sed requiescent ibi bestiae et replebuntur domus eorum

draconibus et habitabunt ibi strutiones et pilosi saltabunt ibi</p>
<p><span class=c>22</span> et respondebunt ibi ululae in aedibus eius et sirenae in

delubris voluptatis</p>
<p><span class=gl>14</span> prope est ut veniat tempus eius et dies eius non

elongabuntur miserebitur enim Dominus Iacob et eliget adhuc de Israhel et

requiescere eos faciet super humum suam adiungetur advena ad eos et adherebit

domui Iacob</p>
<p><span class=c>2</span> et tenebunt eos populi et adducent eos in locum suum et

possidebit eos domus Israhel super terram Domini in servos et ancillas et erunt

capientes eos qui se ceperant et subicient exactores suos</p>
<p><span class=c>3</span> et erit in die illa cum requiem dederit tibi Deus a labore tuo

et a concussione tua et a servitute dura qua ante servisti</p>
<p><span class=c>4</span> sumes parabolam istam contra regem Babylonis et dices quomodo

cessavit exactor quievit tributum</p>
<p><span class=c>5</span> contrivit Dominus baculum impiorum virgam dominantium</p>
<p><span class=c>6</span> caedentem populos in indignatione plaga insanabili subicientem

in furore gentes persequentem crudeliter</p>
<p><span class=c>7</span> conquievit et siluit omnis terra gavisa est et exultavit</p>
<p><span class=c>8</span> abietes quoque laetatae sunt super te et cedri Libani ex quo

dormisti non ascendit qui succidat nos</p>
<p><span class=c>9</span> infernus subter conturbatus est in occursum adventus tui

suscitavit tibi gigantas omnes principes terrae surrexerunt de soliis suis

omnes principes nationum</p>
<p><span class=c>10</span> universi respondebunt et dicent tibi et tu vulneratus es sicut

nos nostri similis effectus es</p>
<p><span class=c>11</span> detracta est ad inferos superbia tua concidit cadaver tuum

subter te sternetur tinea et operimentum tuum erunt vermes</p>
<p><span class=c>12</span> quomodo cecidisti de caelo lucifer qui mane oriebaris

corruisti in terram qui vulnerabas gentes</p>
<p><span class=c>13</span> qui dicebas in corde tuo in caelum conscendam super astra Dei

exaltabo solium meum sedebo in monte testamenti in lateribus aquilonis</p>
<p><span class=c>14</span> ascendam super altitudinem nubium ero similis Altissimo</p>
<p><span class=c>15</span> verumtamen ad infernum detraheris in profundum laci</p>
<p><span class=c>16</span> qui te viderint ad te inclinabuntur teque prospicient numquid

iste est vir qui conturbavit terram qui concussit regna</p>
<p><span class=c>17</span> qui posuit orbem desertum et urbes eius destruxit vinctis eius

non aperuit carcerem</p>
<p><span class=c>18</span> omnes reges gentium universi dormierunt in gloria vir in domo

sua</p>
<p><span class=c>19</span> tu autem proiectus es de sepulchro tuo quasi stirps inutilis

pollutus et obvolutus qui interfecti sunt gladio et descenderunt ad fundamenta

laci quasi cadaver putridum</p>
<p><span class=c>20</span> non habebis consortium neque cum eis in sepultura tu enim

terram disperdisti tu populum occidisti non vocabitur in aeternum semen

pessimorum</p>
<p><span class=c>21</span> praeparate filios eius occisioni in iniquitate patrum eorum

non consurgent nec hereditabunt terram neque implebunt faciem orbis civitatum</p>
<p><span class=c>22</span> et consurgam super eos dicit Dominus exercituum et perdam

Babylonis nomen et reliquias et germen et progeniem ait Dominus</p>
<p><span class=c>23</span> et ponam eam in possessionem ericii et in paludes aquarum et

scopabo eam in scopa terens dicit Dominus exercituum</p>
<p><span class=c>24</span> iuravit Dominus exercituum dicens si non ut putavi ita erit et

quomodo mente tractavi</p>
<p><span class=c>25</span> sic eveniet ut conteram Assyrium in terra mea et in montibus

meis conculcem eum et auferetur ab eis iugum eius et onus illius ab umero eorum

tolletur</p>
<p><span class=c>26</span> hoc consilium quod cogitavi super omnem terram et haec est

manus extenta super universas gentes</p>
<p><span class=c>27</span> Dominus enim exercituum decrevit et quis poterit infirmare et

manus eius extenta et quis avertet eam</p>
<p><span class=c>28</span> in anno quo mortuus est rex Ahaz factum est onus istud</p>
<p><span class=c>29</span> ne laeteris Philisthea omnis tu quoniam comminuta est virga

percussoris tui de radice enim colubri egredietur regulus et semen eius

absorbens volucrem</p>
<p><span class=c>30</span> et pascentur primogeniti pauperum et pauperes fiducialiter

requiescent et interire faciam in fame radicem tuam et reliquias tuas

interficiam</p>
<p><span class=c>31</span> ulula porta clama civitas prostrata est Philisthea omnis ab

aquilone enim fumus venit et non est qui effugiat agmen eius</p>
<p><span class=c>32</span> et quid respondebitur nuntiis gentis quia Dominus fundavit

Sion et in ipsa sperabunt pauperes populi eius</p>
<p><span class=gl>15</span> onus Moab quia nocte vastata est Ar Moab conticuit quia

nocte vastatus est murus Moab conticuit</p>
<p><span class=c>2</span> ascendit domus et Dibon ad excelsa in planctum super Nabo et

super Medaba Moab ululabit in cunctis capitibus eius calvitium omnis barba

radetur</p>
<p><span class=c>3</span> in triviis eius accincti sunt sacco super tecta eius et in

plateis eius omnis ululat descendit in fletum</p>
<p><span class=c>4</span> clamavit Esebon et Eleale usque Iasa audita est vox eorum super

hoc expediti Moab ululabunt anima eius ululabit sibi</p>
<p><span class=c>5</span> cor meum ad Moab clamabit vectes eius usque ad Segor vitulam

conternantem per ascensum enim Luith flens ascendet et in via Oronaim clamorem

contritionis levabunt</p>
<p><span class=c>6</span> aquae enim Nemrim desertae erunt quia aruit herba defecit

germen viror omnis interiit</p>
<p><span class=c>7</span> secundum magnitudinem operis et visitatio eorum ad torrentem

salicum ducent eos</p>
<p><span class=c>8</span> quoniam circumiit clamor terminum Moab usque ad Gallim ululatus

eius et usque ad puteum Helim clamor eius</p>
<p><span class=c>9</span> quia aquae Dibon repletae sunt sanguine ponam enim super Dibon

additamenta his qui fugerint de Moab leonem et reliquiis terrae</p>
<p><span class=gl>16</span> emitte agnum dominatorem terrae de Petra deserti ad montem

filiae Sion</p>
<p><span class=c>2</span> et erit sicut avis fugiens et pulli de nido avolantes sic erunt

filiae Moab in transcensu Arnon</p>
<p><span class=c>3</span> ini consilium coge concilium pone quasi noctem umbram tuam in

meridie absconde fugientes et vagos ne prodas</p>
<p><span class=c>4</span> habitabunt apud te profugi mei Moab esto latibulum eorum a

facie vastatoris finitus est enim pulvis consummatus est miser defecit qui

conculcabat terram</p>
<p><span class=c>5</span> et praeparabitur in misericordia solium et sedebit super eum in

veritate in tabernaculo David iudicans et quaerens iudicium et velociter

reddens quod iustum est</p>
<p><span class=c>6</span> audivimus superbiam Moab superbus est valde superbia eius et

arrogantia eius et indignatio eius plus quam fortitudo eius</p>
<p><span class=c>7</span> idcirco ululabit Moab ad Moab universus ululabit his qui

laetantur super muro cocti lateris loquimini plagas suas</p>
<p><span class=c>8</span> quoniam suburbana Esebon deserta sunt et vinea Sabama domini

gentium exciderunt flagella eius usque ad Iazer pervenerunt erraverunt in

deserto propagines eius relictae sunt transierunt mare</p>
<p><span class=c>9</span> super hoc plorabo in fletu Iazer vineam Sabama inebriabo te

lacrima mea Esebon et Eleale quoniam super vindemiam tuam et super messem tuam

vox calcantium inruit</p>
<p><span class=c>10</span> et auferetur laetitia et exultatio de Carmelo et in vineis non

exultabit neque iubilabit vinum in torculari non calcabit qui calcare

consueverat vocem calcantium abstuli</p>
<p><span class=c>11</span> super hoc venter meus ad Moab quasi cithara sonabit et viscera

mea ad murum cocti lateris</p>
<p><span class=c>12</span> et erit cum apparuerit quod laboravit Moab super excelsis suis

ingredietur ad sancta sua ut obsecret et non valebit</p>
<p><span class=c>13</span> hoc verbum quod locutus est Dominus ad Moab ex tunc</p>
<p><span class=c>14</span> et nunc locutus est Dominus dicens in tribus annis quasi anni

mercennarii auferetur gloria Moab super omni populo multo et relinquetur parvus

et modicus nequaquam multus</p>
<p><span class=gl>17</span> onus Damasci ecce Damascus desinet esse civitas et erit

sicut acervus lapidum in ruina</p>
<p><span class=c>2</span> derelictae civitates Aroer gregibus erunt et requiescent ibi et

non erit qui exterreat</p>
<p><span class=c>3</span> et cessabit adiutorium ab Ephraim et regnum a Damasco et

reliquiae Syriae sicut gloria filiorum Israhel erunt dicit Dominus exercituum</p>
<p><span class=c>4</span> et erit in die illa adtenuabitur gloria Iacob et pingue carnis

eius marcescet</p>
<p><span class=c>5</span> et erit sicut congregans in messe quod restiterit et brachium

eius spicas leget et erit sicut quaerens spicas in valle Rafaim</p>
<p><span class=c>6</span> et relinquetur in eo sicut racemus et sicut excussio oleae

duarum aut trium olivarum in summitate rami sive quattuor aut quinque in

cacuminibus eius fructus eius dicit Dominus Deus Israhel</p>
<p><span class=c>7</span> in die illa inclinabitur homo ad factorem suum et oculi eius ad

Sanctum Israhel respicient</p>
<p><span class=c>8</span> et non inclinabitur ad altaria quae fecerunt manus eius et quae

operati sunt digiti eius non respiciet lucos et delubra</p>
<p><span class=c>9</span> in die illa erunt civitates fortitudinis eius derelictae sicut

aratra et segetes quae derelictae sunt a facie filiorum Israhel et erit deserta</p>
<p><span class=c>10</span> quia oblita es Dei salvatoris tui et Fortis adiutoris tui non

es recordata propterea plantabis plantationem fidelem et germen alienum

seminabis</p>
<p><span class=c>11</span> in die plantationis tuae labrusca et mane semen tuum florebit

ablata est messis in die hereditatis et dolebit graviter</p>
<p><span class=c>12</span> vae multitudo populorum multorum ut multitudo maris sonantis

et tumultus turbarum sicut sonitus aquarum multarum</p>
<p><span class=c>13</span> sonabunt populi sicut sonitus aquarum inundantium et

increpabit eum et fugiet procul et rapietur sicut pulvis montium a facie venti

et sicut turbo coram tempestate</p>
<p><span class=c>14</span> in tempore vespere et ecce turbatio in matutino et non

subsistet haec est pars eorum qui vastaverunt nos et sors diripientium nos</p>
<p><span class=gl>18</span> vae terrae cymbalo alarum quae est trans flumina Aethiopiae</p>
<p><span class=c>2</span> qui mittit in mari legatos et in vasis papyri super aquas ite

angeli veloces ad gentem convulsam et dilaceratam ad populum terribilem post

quem non est alius gentem expectantem expectantem et conculcatam cuius

diripuerunt flumina terram eius</p>
<p><span class=c>3</span> omnes habitatores orbis qui moramini in terra cum elevatum

fuerit signum in montibus videbitis et clangorem tubae audietis</p>
<p><span class=c>4</span> quia haec dicit Dominus ad me quiescam et considerabo in loco

meo sicut meridiana lux clara est et sicut nubes roris in die messis</p>
<p><span class=c>5</span> ante messem enim totus effloruit et inmatura perfectio

germinabit et praecidentur ramusculi eius falcibus et quae derelicta fuerint

abscidentur excutientur</p>
<p><span class=c>6</span> et relinquentur simul avibus montium et bestiis terrae et

aestate perpetua erunt super eum volucres et omnes bestiae terrae super illum

hiemabunt</p>
<p><span class=c>7</span> in tempore illo deferetur munus Domino exercituum a populo

divulso et dilacerato a populo terribili post quem non fuit alius a gente

expectante expectante et conculcata cuius diripuerunt flumina terram eius ad

locum nominis Domini exercituum montem Sion</p>
<p><span class=gl>19</span> onus Aegypti ecce Dominus ascendet super nubem levem et

ingredietur Aegyptum et movebuntur simulacra Aegypti a facie eius et cor

Aegypti tabescet in medio eius</p>
<p><span class=c>2</span> et concurrere faciam Aegyptios adversum Aegyptios et pugnabit

vir contra fratrem suum et vir contra amicum suum civitas adversus civitatem

regnum adversus regnum</p>
<p><span class=c>3</span> et disrumpetur spiritus Aegypti in visceribus eius et consilium

eius praecipitabo et interrogabunt simulacra sua et divinos suos et pythones et

ariolos</p>
<p><span class=c>4</span> et tradam Aegyptum in manu dominorum crudelium et rex fortis

dominabitur eorum ait Dominus Deus exercituum</p>
<p><span class=c>5</span> et arescet aqua de mari et fluvius desolabitur atque siccabitur</p>
<p><span class=c>6</span> et deficient flumina adtenuabuntur et siccabuntur rivi aggerum

calamus et iuncus marcescet</p>
<p><span class=c>7</span> nudabitur alveus rivi a fonte suo et omnis sementis inrigua

siccabitur arescet et non erit</p>
<p><span class=c>8</span> et maerebunt piscatores et lugebunt omnes mittentes in flumen

hamum et expandentes rete super faciem aquae marcescent</p>
<p><span class=c>9</span> confundentur qui operabantur linum pectentes et texentes

subtilia</p>
<p><span class=c>10</span> et erunt inrigua eius flaccentia omnes qui faciebant lacunas

ad capiendos pisces</p>
<p><span class=c>11</span> stulti principes Taneos sapientes consiliarii Pharao dederunt

consilium insipiens quomodo dicetis Pharaoni filius sapientium ego filius regum

antiquorum</p>
<p><span class=c>12</span> ubi sunt nunc sapientes tui adnuntient tibi et indicent quid

cogitaverit Dominus exercituum super Aegyptum</p>
<p><span class=c>13</span> stulti facti sunt principes Taneos emarcuerunt principes

Mempheos deceperunt Aegyptum angulum populorum eius</p>
<p><span class=c>14</span> Dominus miscuit in medio eius spiritum vertiginis et errare

fecerunt Aegyptum in omni opere suo sicut errat ebrius et vomens</p>
<p><span class=c>15</span> et non erit Aegypto opus quod faciat caput et caudam

incurvantem et refrenantem</p>
<p><span class=c>16</span> in die illa erit Aegyptus quasi mulieres et stupebunt et

timebunt a facie commotionis manus Domini exercituum quam ipse movebit super

eam</p>
<p><span class=c>17</span> et erit terra Iuda Aegypto in festivitatem omnis qui illius

fuerit recordatus pavebit a facie consilii Domini exercituum quod ipse

cogitavit super eam</p>
<p><span class=c>18</span> in die illa erunt quinque civitates in terra Aegypti loquentes

lingua Chanaan et iurantes per Dominum exercituum civitas Solis vocabitur una</p>
<p><span class=c>19</span> in die illa erit altare Domini in medio terrae Aegypti et

titulus iuxta terminum eius Domini</p>
<p><span class=c>20</span> et erit in signum et in testimonium Domino exercituum in terra

Aegypti clamabunt enim ad Dominum a facie tribulantis et mittet eis salvatorem

et propugnatorem qui liberet eos</p>
<p><span class=c>21</span> et cognoscetur Dominus ab Aegypto et cognoscent Aegyptii

Dominum in die illa et colent eum in hostiis et muneribus et vota vovebunt

Domino et solvent</p>
<p><span class=c>22</span> et percutiet Dominus Aegyptum plaga et sanabit eam et

revertentur ad Dominum et placabitur eis et sanabit eos</p>
<p><span class=c>23</span> in die illa erit via de Aegypto in Assyrios et intrabit

Assyrius Aegyptum et Aegyptius in Assyrios et servient Aegyptii Assur</p>
<p><span class=c>24</span> in die illa erit Israhel tertius Aegyptio et Assyrio

benedictio in medio terrae</p>
<p><span class=c>25</span> cui benedixit Dominus exercituum dicens benedictus populus

meus Aegypti et opus manuum mearum Assyrio hereditas autem mea Israhel</p>
<p><span class=gl>20</span> in anno quo ingressus est Tharthan in Azotum cum misisset

eum Sargon rex Assyriorum et pugnasset contra Azotum et cepisset eam</p>
<p><span class=c>2</span> in tempore illo locutus est Dominus in manu Isaiae filii Amos

dicens vade et solve saccum de lumbis tuis et calciamenta tua tolle de pedibus

tuis et fecit sic vadens nudus et disculciatus</p>
<p><span class=c>3</span> et dixit Dominus sicut ambulavit servus meus Isaias nudus et

disculciatus trium annorum signum et portentum erit super Aegyptum et super

Aethiopiam</p>
<p><span class=c>4</span> sic minabit rex Assyriorum captivitatem Aegypti et

transmigrationem Aethiopiae iuvenum et senum nudam et disculciatam discopertis

natibus ignominiam Aegypti</p>
<p><span class=c>5</span> et timebunt et confundentur ab Aethiopia spe sua et ab Aegypto

gloria sua</p>
<p><span class=c>6</span> et dicet habitator insulae huius in die illa ecce haec erat

spes nostra ad quos confugimus in auxilium ut liberaret nos a facie regis

Assyriorum et quomodo effugere poterimus nos</p>
<p><span class=gl>21</span> onus deserti maris sicut turbines ab africo veniunt de

deserto venit de terra horribili</p>
<p><span class=c>2</span> visio dura nuntiata est mihi qui incredulus est infideliter

agit et qui depopulator est vastat ascende Aelam obside Mede omnem gemitum eius

cessare feci</p>
<p><span class=c>3</span> propterea repleti sunt lumbi mei dolore angustia possedit me

sicut angustia parientis corrui cum audirem conturbatus sum cum viderem</p>
<p><span class=c>4</span> emarcuit cor meum tenebrae stupefecerunt me Babylon dilecta mea

posita est mihi in miraculum</p>
<p><span class=c>5</span> pone mensam contemplare in specula comedentes bibentes surgite

principes arripite clypeum</p>
<p><span class=c>6</span> haec enim dixit mihi Dominus vade et pone speculatorem et

quodcumque viderit adnuntiet</p>
<p><span class=c>7</span> et vidit currum duorum equitum ascensorem asini et ascensorem

cameli et contemplatus est diligenter multo intuitu</p>
<p><span class=c>8</span> et clamavit leo super specula Domini ego sum stans iugiter per

diem et super custodiam meam ego sum stans totis noctibus</p>
<p><span class=c>9</span> ecce iste venit ascensor vir bigae equitum et respondit et

dixit cecidit cecidit Babylon et omnia sculptilia deorum eius contrita sunt in

terram</p>
<p><span class=c>10</span> tritura mea et fili areae meae quae audivi a Domino exercituum

Deo Israhel adnuntiavi vobis</p>
<p><span class=c>11</span> onus Duma ad me clamat ex Seir custos quid de nocte custos

quid de nocte</p>
<p><span class=c>12</span> dixit custos venit mane et nox si quaeritis quaerite

convertimini venite</p>
<p><span class=c>13</span> onus in Arabia in saltu ad vesperam dormietis in semitis

Dodanim</p>
<p><span class=c>14</span> occurrentes sitienti ferte aquam qui habitatis terram austri

cum panibus occurrite fugienti</p>
<p><span class=c>15</span> a facie enim gladiorum fugerunt a facie gladii inminentis a

facie arcus extenti a facie gravis proelii</p>
<p><span class=c>16</span> quoniam haec dicit Dominus ad me adhuc in uno anno quasi in

anno mercennarii et auferetur omnis gloria Cedar</p>
<p><span class=c>17</span> et reliquiae numeri sagittariorum fortium de filiis Cedar

inminuentur Dominus enim Deus Israhel locutus est</p>
<p><span class=gl>22</span> onus vallis Visionis quidnam tibi quoque est quia

ascendisti et tu omnis in tecta</p>
<p><span class=c>2</span> clamoris plena urbs frequens civitas exultans interfecti tui

non interfecti gladio nec mortui in bello</p>
<p><span class=c>3</span> cuncti principes tui fugerunt simul dureque ligati sunt omnes

qui inventi sunt vincti sunt pariter procul fugerunt</p>
<p><span class=c>4</span> propterea dixi recedite a me amare flebo nolite incumbere ut

consolemini me super vastitate filiae populi mei</p>
<p><span class=c>5</span> dies enim interfectionis et conculcationis et fletuum Domino

Deo exercituum in valle Visionis scrutans murum et magnificus super montem</p>
<p><span class=c>6</span> et Aelam sumpsit faretram currum hominis equitis et parietem

nudavit clypeus</p>
<p><span class=c>7</span> et erunt electae valles tuae plenae quadrigarum et equites

ponent sedes suas in porta</p>
<p><span class=c>8</span> et revelabitur operimentum Iudae et videbis in die illa

armamentarium domus saltus</p>
<p><span class=c>9</span> et scissuras civitatis David videbitis quia multiplicatae sunt

et congregastis aquas piscinae inferioris</p>
<p><span class=c>10</span> et domos Hierusalem numerastis et destruxistis domos ad

muniendum murum</p>
<p><span class=c>11</span> et lacum fecistis inter duos muros et aquam piscinae veteris

et non suspexistis ad eum qui fecerat eam et operatorem eius de longe non

vidistis</p>
<p><span class=c>12</span> et vocavit Dominus Deus exercituum in die illa ad fletum et ad

planctum ad calvitium et ad cingulum sacci</p>
<p><span class=c>13</span> et ecce gaudium et laetitia occidere vitulos et iugulare

arietes comedere carnes et bibere vinum comedamus et bibamus cras enim moriemur</p>
<p><span class=c>14</span> et revelata est in auribus meis Domini exercituum si

dimittetur iniquitas haec vobis donec moriamini dicit Dominus Deus exercituum</p>
<p><span class=c>15</span> haec dicit Dominus Deus exercituum vade ingredere ad eum qui

habitat in tabernaculo ad Sobnam praepositum templi</p>
<p><span class=c>16</span> quid tu hic aut quasi quis hic quia excidisti tibi hic

sepulchrum excidisti in excelso memoriam diligenter in petra tabernaculum tibi</p>
<p><span class=c>17</span> ecce Dominus asportari te faciet sicut asportatur gallus

gallinacius et quasi amictum sic sublevabit te</p>
<p><span class=c>18</span> coronans coronabit te tribulatione quasi pilam mittet te in

terram latam et spatiosam ibi morieris et ibi erit currus gloriae tuae

ignominia domus Domini tui</p>
<p><span class=c>19</span> et expellam te de statione tua et de ministerio tuo deponam te</p>
<p><span class=c>20</span> et erit in die illa vocabo servum meum Eliachim filium Helciae</p>
<p><span class=c>21</span> et induam illum tunicam tuam et cingulo tuo confortabo eum et

potestatem tuam dabo in manu eius et erit quasi pater habitantibus Hierusalem

et domui Iuda</p>
<p><span class=c>22</span> et dabo clavem domus David super umerum eius et aperiet et non

erit qui claudat et claudet et non erit qui aperiat</p>
<p><span class=c>23</span> et figam illum paxillum in loco fideli et erit in solium

gloriae domui patris sui</p>
<p><span class=c>24</span> et suspendent super eum omnem gloriam domus patris eius

vasorum diversa genera omne vas parvulum a vasis craterarum usque ad omne vas

musicorum</p>
<p><span class=c>25</span> in die illo dicit Dominus exercituum auferetur paxillus qui

fixus fuerat in loco fideli et frangetur et cadet et peribit quod pependerat in

eo quia Dominus locutus est</p>
<p><span class=gl>23</span> onus Tyri ululate naves maris quia vastata est domus unde

venire consueverant de terra Cetthim revelatum est eis</p>
<p><span class=c>2</span> tacete qui habitatis in insula negotiatio Sidonis

transfretantes mare repleverunt te</p>
<p><span class=c>3</span> in aquis multis semen Nili messis fluminis fruges eius et facta

est negotiatio gentium</p>
<p><span class=c>4</span> erubesce Sidon ait enim mare fortitudo maris dicens non

parturivi et non peperi et non enutrivi iuvenes nec ad incrementum perduxi

virgines</p>
<p><span class=c>5</span> cum auditum fuerit in Aegypto dolebunt cum audierint de Tyro</p>
<p><span class=c>6</span> transite maria ululate qui habitatis in insula</p>
<p><span class=c>7</span> numquid non haec vestra est quae gloriabatur a diebus pristinis

in antiquitate sua ducent eam pedes sui longe ad peregrinandum</p>
<p><span class=c>8</span> quis cogitavit hoc super Tyrum quondam coronatam cuius

negotiatores principes institores eius incliti terrae</p>
<p><span class=c>9</span> Dominus exercituum cogitavit hoc ut detraheret superbiam omnis

gloriae et ad ignominiam deduceret universos inclitos terrae</p>
<p><span class=c>10</span> transi terram tuam quasi flumen filia maris non est cingulum

ultra tibi</p>
<p><span class=c>11</span> manum suam extendit super mare conturbavit regna Dominus

mandavit adversum Chanaan ut contereret fortes eius</p>
<p><span class=c>12</span> et dixit non adicies ultra ut glorieris calumniam sustinens

virgo filia Sidonis in Cetthim consurgens transfreta ibi quoque non erit

requies tibi</p>
<p><span class=c>13</span> ecce terra Chaldeorum talis populus non fuit Assur fundavit

eam in captivitatem transduxerunt robustos eius suffoderunt domos eius

posuerunt eam in ruinam</p>
<p><span class=c>14</span> ululate naves maris quia devastata est fortitudo vestra</p>
<p><span class=c>15</span> et erit in die illa in oblivione eris o Tyre septuaginta annis

sicut dies regis unius post septuaginta autem annos erit Tyro quasi canticum

meretricis</p>
<p><span class=c>16</span> sume citharam circui civitatem meretrix oblivioni tradita bene

cane frequenta canticum ut memoria tui sit</p>
<p><span class=c>17</span> et erit post septuaginta annos visitabit Dominus Tyrum et

reducet eam ad mercedes suas et rursum fornicabitur cum universis regnis terrae

super faciem terrae</p>
<p><span class=c>18</span> et erunt negotiatio eius et mercedes eius sanctificatae Domino

non condentur neque reponentur quia his qui habitaverint coram Domino erit

negotiatio eius ut manducent in saturitatem et vestiantur usque ad vetustatem</p>
<p><span class=gl>24</span> ecce Dominus dissipabit terram et nudabit eam et adfliget

faciem eius et disperget habitatores eius</p>
<p><span class=c>2</span> et erit sicut populus sic sacerdos et sicut servus sic dominus

eius sicut ancilla sic domina eius sicut emens sic ille qui vendit sicut

fenerator sic is qui mutuum accipit sicut qui repetit sic qui debet</p>
<p><span class=c>3</span> dissipatione dissipabitur terra et direptione praedabitur

Dominus enim locutus est verbum hoc</p>
<p><span class=c>4</span> luxit et defluxit terra et infirmata est defluxit orbis

infirmata est altitudo populi terrae</p>
<p><span class=c>5</span> et terra interfecta est ab habitatoribus suis quia transgressi

sunt leges mutaverunt ius dissipaverunt foedus sempiternum</p>
<p><span class=c>6</span> propter hoc maledictio vorabit terram et peccabunt habitatores

eius ideoque insanient cultores eius et relinquentur homines pauci</p>
<p><span class=c>7</span> luxit vindemia infirmata est vitis ingemuerunt omnes qui

laetabantur corde</p>
<p><span class=c>8</span> cessavit gaudium tympanorum quievit sonitus laetantium

conticuit dulcedo citharae</p>
<p><span class=c>9</span> cum cantico non bibent vinum amara erit potio bibentibus illam</p>
<p><span class=c>10</span> adtrita est civitas vanitatis clausa est omnis domus nullo

introeunte</p>
<p><span class=c>11</span> clamor erit super vino in plateis deserta est omnis laetitia

translatum est gaudium terrae</p>
<p><span class=c>12</span> relicta est in urbe solitudo et calamitas opprimet portas</p>
<p><span class=c>13</span> quia haec erunt in medio terrae in medio populorum quomodo si

paucae olivae quae remanserunt excutiantur ex olea et racemi cum fuerit finita

vindemia</p>
<p><span class=c>14</span> hii levabunt vocem suam atque laudabunt cum glorificatus

fuerit Dominus hinnient de mari</p>
<p><span class=c>15</span> propter hoc in doctrinis glorificate Dominum in insulis maris

nomen Domini Dei Israhel</p>
<p><span class=c>16</span> a finibus terrae laudes audivimus gloriam iusti et dixi

secretum meum mihi secretum meum mihi vae mihi praevaricantes praevaricati sunt

et praevaricatione transgressorum praevaricati sunt</p>
<p><span class=c>17</span> formido et fovea et laqueus super te qui habitator es terrae</p>
<p><span class=c>18</span> et erit qui fugerit a voce formidinis cadet in foveam et qui

se explicuerit de fovea tenebitur laqueo quia cataractae de excelsis apertae

sunt et concutientur fundamenta terrae</p>
<p><span class=c>19</span> confractione confringetur terra contritione conteretur terra

commotione commovebitur terra</p>
<p><span class=c>20</span> agitatione agitabitur terra sicut ebrius et auferetur quasi

tabernaculum unius noctis et gravabit eam iniquitas sua et corruet et non

adiciet ut resurgat</p>
<p><span class=c>21</span> et erit in die illa visitabit Dominus super militiam caeli in

excelso et super reges terrae qui sunt super terram</p>
<p><span class=c>22</span> et congregabuntur in congregationem unius fascis in lacum et

cludentur ibi in carcerem et post multos dies visitabuntur</p>
<p><span class=c>23</span> et erubescet luna et confundetur sol cum regnaverit Dominus

exercituum in monte Sion et in Hierusalem et in conspectu senum suorum fuerit

glorificatus</p>
<p><span class=gl>25</span> Domine Deus meus es tu exaltabo te confitebor nomini tuo

quoniam fecisti mirabilia cogitationes antiquas fideles amen</p>
<p><span class=c>2</span> quia posuisti civitatem in tumulum urbem fortem in ruinam domum

alienorum ut non sit civitas et in sempiternum non aedificetur</p>
<p><span class=c>3</span> super hoc laudabit te populus fortis civitas gentium robustarum

timebit te</p>
<p><span class=c>4</span> quia factus es fortitudo pauperi fortitudo egeno in

tribulatione sua spes a turbine umbraculum ab aestu spiritus enim robustorum

quasi turbo inpellens parietem</p>
<p><span class=c>5</span> sicut aestum in siti tumultum alienorum humiliabis et quasi

calore sub nube torrente propaginem fortium marcescere facies</p>
<p><span class=c>6</span> et faciet Dominus exercituum omnibus populis in monte hoc

convivium pinguium convivium vindemiae pinguium medullatorum vindemiae

defecatae</p>
<p><span class=c>7</span> et praecipitabit in monte isto faciem vinculi conligati super

omnes populos et telam quam orditus est super universas nationes</p>
<p><span class=c>8</span> praecipitabit mortem in sempiternum et auferet Dominus Deus

lacrimam ab omni facie et obprobrium populi sui auferet de universa terra quia

Dominus locutus est</p>
<p><span class=c>9</span> et dicet in die illa ecce Deus noster iste expectavimus eum et

salvabit nos iste Dominus sustinuimus eum exultabimus et laetabimur in salutari

eius</p>
<p><span class=c>10</span> quia requiescet manus Domini in monte isto et triturabitur

Moab sub eo sicuti teruntur paleae in plaustro</p>
<p><span class=c>11</span> et extendet manus suas sub eo sicut extendit natans ad

natandum et humiliabit gloriam eius cum adlisione manuum eius</p>
<p><span class=c>12</span> et munimenta sublimium murorum tuorum concident et

humiliabuntur et detrahentur in terram usque ad pulverem</p>
<p><span class=gl>26</span> in die illa cantabitur canticum istud in terra Iuda urbs

fortitudinis nostrae salvator ponetur in ea murus et antemurale</p>
<p><span class=c>2</span> aperite portas et ingrediatur gens iusta custodiens veritatem</p>
<p><span class=c>3</span> vetus error abiit servabis pacem pacem quia in te speravimus</p>
<p><span class=c>4</span> sperastis in Domino in saeculis aeternis in Domino Deo forti in

perpetuum</p>
<p><span class=c>5</span> quia incurvabit habitantes in excelso civitatem sublimem

humiliabit humiliabit eam usque ad terram detrahet eam usque ad pulverem</p>
<p><span class=c>6</span> conculcabit eam pes pedes pauperis gressus egenorum</p>
<p><span class=c>7</span> semita iusti recta est rectus callis iusti ad ambulandum</p>
<p><span class=c>8</span> et in semita iudiciorum tuorum Domine sustinuimus te nomen tuum

et memoriale tuum in desiderio animae</p>
<p><span class=c>9</span> anima mea desideravit te in nocte sed et spiritu meo in

praecordiis meis de mane vigilabo ad te cum feceris iudicia tua in terra

iustitiam discent habitatores orbis</p>
<p><span class=c>10</span> misereamur impio et non discet iustitiam in terra sanctorum

inique gessit et non videbit gloriam Domini</p>
<p><span class=c>11</span> Domine exaltetur manus tua et non videant videant et

confundantur zelantes populi et ignis hostes tuos devoret</p>
<p><span class=c>12</span> Domine dabis pacem nobis omnia enim opera nostra operatus es

nobis</p>
<p><span class=c>13</span> Domine Deus noster possederunt nos domini absque te tantum in

te recordemur nominis tui</p>
<p><span class=c>14</span> morientes non vivant gigantes non resurgant propterea

visitasti et contrivisti eos et perdidisti omnem memoriam eorum</p>
<p><span class=c>15</span> indulsisti genti Domine indulsisti genti numquid glorificatus

es elongasti omnes terminos terrae</p>
<p><span class=c>16</span> Domine in angustia requisierunt te in tribulatione murmuris

doctrina tua eis</p>
<p><span class=c>17</span> sicut quae concipit cum adpropinquaverit ad partum dolens

clamat in doloribus suis sic facti sumus a facie tua Domine</p>
<p><span class=c>18</span> concepimus et quasi parturivimus et peperimus spiritum salutes

non fecimus in terra ideo non ceciderunt habitatores terrae</p>
<p><span class=c>19</span> vivent mortui tui interfecti mei resurgent expergiscimini et

laudate qui habitatis in pulvere quia ros lucis ros tuus et terram gigantum

detrahes in ruinam</p>
<p><span class=c>20</span> vade populus meus intra in cubicula tua claude ostia tua super

te abscondere modicum ad momentum donec pertranseat indignatio</p>
<p><span class=c>21</span> ecce enim Dominus egreditur de loco suo ut visitet iniquitatem

habitatoris terrae contra eum et revelabit terra sanguinem suum et non operiet

ultra interfectos suos</p>
<p><span class=gl>27</span> in die illo visitabit Dominus in gladio suo duro et grandi

et forti super Leviathan serpentem vectem et super Leviathan serpentem

tortuosum et occidet cetum qui in mari est</p>
<p><span class=c>2</span> in die illa vinea meri cantabit ei</p>
<p><span class=c>3</span> ego Dominus qui servo eam repente propinabo ei ne forte

visitetur contra eam nocte et die servo eam</p>
<p><span class=c>4</span> indignatio non est mihi quis dabit me spinam et veprem in

proelio gradiar super eam succendam eam pariter</p>
<p><span class=c>5</span> an potius tenebit fortitudinem meam faciet pacem mihi pacem

faciet mihi</p>
<p><span class=c>6</span> qui egrediuntur impetu ad Iacob florebit et germinabit Israhel

et implebunt faciem orbis semine</p>
<p><span class=c>7</span> numquid iuxta plagam percutientis se percussit eum aut sicut

occidit interfectos eius sic occisus est</p>
<p><span class=c>8</span> in mensura contra mensuram cum abiecta fuerit iudicabis eam

meditata est in spiritu suo duro per diem aestus</p>
<p><span class=c>9</span> idcirco super hoc dimittetur iniquitas domui Iacob et iste

omnis fructus ut auferatur peccatum eius cum posuerit omnes lapides altaris

sicut lapides cineris adlisos non stabunt luci et delubra</p>
<p><span class=c>10</span> civitas enim munita desolata erit speciosa relinquetur et

dimittetur quasi desertum ibi pascetur vitulus et ibi accubabit et consumet

summitates eius</p>
<p><span class=c>11</span> in siccitate messis illius conterentur mulieres venientes et

docentes eam non est enim populus sapiens propterea non miserebitur eius qui

fecit eum et qui formavit eum non parcet ei</p>
<p><span class=c>12</span> et erit in die illa percutiet Dominus ab alveo Fluminis usque

ad torrentem Aegypti et vos congregabimini unus et unus filii Israhel</p>
<p><span class=c>13</span> et erit in die illa clangetur in tuba magna et venient qui

perditi fuerant de terra Assyriorum et qui eiecti erant in terra Aegypti et

adorabunt Dominum in monte sancto in Hierusalem</p>
<p><span class=gl>28</span> vae coronae superbiae ebriis Ephraim et flori decidenti

gloriae exultationis eius qui erant in vertice vallis pinguissimae errantes a

vino</p>
<p><span class=c>2</span> ecce validus et fortis Domini sicut impetus grandinis turbo

confringens sicut impetus aquarum multarum inundantium et emissarum super

terram spatiosam</p>
<p><span class=c>3</span> pedibus conculcabitur corona superbiae ebriorum Ephraim</p>
<p><span class=c>4</span> et erit flos decidens gloriae exultationis eius qui est super

verticem vallis pinguium quasi temporaneum ante maturitatem autumni quod cum

aspexerit videns statim ut manu tenuerit devorabit illud</p>
<p><span class=c>5</span> in die illa erit Dominus exercituum corona gloriae et sertum

exultationis residuo populi sui</p>
<p><span class=c>6</span> et spiritus iudicii sedenti super iudicium et fortitudo

revertentibus de bello ad portam</p>
<p><span class=c>7</span> verum hii quoque prae vino nescierunt et prae ebrietate

erraverunt sacerdos et propheta nescierunt prae ebrietate absorti sunt a vino

erraverunt in ebrietate nescierunt videntem ignoraverunt iudicium</p>
<p><span class=c>8</span> omnes enim mensae repletae sunt vomitu sordiumque ita ut non

esset ultra locus</p>
<p><span class=c>9</span> quem docebit scientiam et quem intellegere faciet auditum

ablactatos a lacte apulsos ab uberibus</p>
<p><span class=c>10</span> quia manda remanda manda remanda expecta reexpecta expecta

reexpecta modicum ibi modicum ibi</p>
<p><span class=c>11</span> in loquella enim labii et lingua altera loquetur ad populum

istum</p>
<p><span class=c>12</span> cui dixit haec requies reficite lassum et hoc est meum

refrigerium et noluerunt audire</p>
<p><span class=c>13</span> et erit eis verbum Domini manda remanda manda remanda expecta

reexpecta expecta reexpecta modicum ibi modicum ibi ut vadant et cadant

retrorsum et conterantur et inlaqueentur et capiantur</p>
<p><span class=c>14</span> propter hoc audite verbum Domini viri inlusores qui dominamini

super populum meum qui est in Hierusalem</p>
<p><span class=c>15</span> dixistis enim percussimus foedus cum morte et cum inferno

fecimus pactum flagellum inundans cum transierit non veniet super nos quia

posuimus mendacium spem nostram et mendacio protecti sumus</p>
<p><span class=c>16</span> idcirco haec dicit Dominus Deus ecce ego mittam in fundamentis

Sion lapidem lapidem probatum angularem pretiosum in fundamento fundatum qui

crediderit non festinet</p>
<p><span class=c>17</span> et ponam iudicium in pondere et iustitiam in mensura et

subvertet grando spem mendacii et protectionem aquae inundabunt</p>
<p><span class=c>18</span> et delebitur foedus vestrum cum morte et pactum vestrum cum

inferno non stabit flagellum inundans cum transierit eritis ei in

conculcationem</p>
<p><span class=c>19</span> quandocumque pertransierit tollet vos quoniam mane diluculo

pertransibit in die et in nocte et tantummodo sola vexatio intellectum dabit

auditui</p>
<p><span class=c>20</span> coangustatum est enim stratum ita ut alter decidat et pallium

breve utrumque operire non potest</p>
<p><span class=c>21</span> sicut enim in monte Divisionum stabit Dominus sicut in valle

quae est in Gabao irascetur ut faciat opus suum alienum opus eius ut operetur

opus suum peregrinum est opus ab eo</p>
<p><span class=c>22</span> et nunc nolite inludere ne forte constringantur vincula vestra

consummationem enim et adbreviationem audivi a Domino Deo exercituum super

universam terram</p>
<p><span class=c>23</span> auribus percipite et audite vocem meam adtendite et audite

eloquium meum</p>
<p><span class=c>24</span> numquid tota die arabit arans ut serat proscindet et sariet

humum suam</p>
<p><span class=c>25</span> nonne cum adaequaverit faciem eius seret gith et cyminum

sparget et ponet triticum per ordinem et hordeum et milium et viciam in finibus

suis</p>
<p><span class=c>26</span> et erudiet eum illud in iudicio Deus suus docebit eum illud</p>
<p><span class=c>27</span> non enim in serris triturabitur gith nec rota plaustri super

cyminum circumiet sed in virga excutietur gith et cyminum in baculo</p>
<p><span class=c>28</span> panis autem comminuetur verum non in perpetuum triturans

triturabit illum neque vexabit eum rota plaustri nec in ungulis suis comminuet

eum</p>
<p><span class=c>29</span> et hoc a Domino Deo exercituum exivit ut mirabile faceret

consilium et magnificaret iustitiam</p>
<p><span class=gl>29</span> vae Arihel Arihel civitas quam circumdedit David additus

est annus ad annum sollemnitates evolutae sunt</p>
<p><span class=c>2</span> et circumvallabo Arihel et erit tristis et maerens et erit mihi

quasi Arihel</p>
<p><span class=c>3</span> et circumdabo quasi spheram in circuitu tuo et iaciam contra te

aggerem et munimenta ponam in obsidionem tuam</p>
<p><span class=c>4</span> humiliaberis de terra loqueris et de humo audietur eloquium

tuum et erit quasi pythonis de terra vox tua et de humo eloquium tuum

mussitabit</p>
<p><span class=c>5</span> et erit sicut pulvis tenuis multitudo ventilantium te et sicut

favilla pertransiens multitudo eorum qui contra te praevaluerunt</p>
<p><span class=c>6</span> eritque repente confestim a Domino exercituum visitabitur in

tonitru et commotione terrae et voce magna turbinis et tempestatis et flammae

ignis devorantis</p>
<p><span class=c>7</span> et erit sicut somnium visionis nocturnae multitudo omnium

gentium quae dimicaverunt contra Arihel et omnes qui militaverunt et obsederunt

et praevaluerunt adversus eam</p>
<p><span class=c>8</span> et sicuti somniat esuriens et comedit cum autem fuerit expertus

vacua est anima eius et sicut somniat sitiens et bibit et postquam fuerit

expergefactus lassus adhuc sitit et anima eius vacua est sic erit multitudo

omnium gentium quae dimicaverunt contra montem Sion</p>
<p><span class=c>9</span> obstupescite et admiramini fluctuate et vacillate inebriamini

et non a vino movemini et non ebrietate</p>
<p><span class=c>10</span> quoniam miscuit vobis Dominus spiritum soporis claudet oculos

vestros prophetas et principes vestros qui vident visiones operiet</p>
<p><span class=c>11</span> et erit vobis visio omnium sicut verba libri signati quem cum

dederint scienti litteras dicent lege istum et respondebit non possum signatus

est enim</p>
<p><span class=c>12</span> et dabitur liber nescienti litteras diceturque ei lege et

respondebit nescio litteras</p>
<p><span class=c>13</span> et dixit Dominus eo quod adpropinquat populus iste ore suo et

labiis suis glorificat me cor autem eius longe est a me et timuerunt me mandato

hominum et doctrinis</p>
<p><span class=c>14</span> ideo ecce ego addam ut admirationem faciam populo huic

miraculo grandi et stupendo peribit enim sapientia a sapientibus eius et

intellectus prudentium eius abscondetur</p>
<p><span class=c>15</span> vae qui profundi estis corde ut a Domino abscondatis consilium

quorum sunt in tenebris opera et dicunt quis videt nos et quis novit nos</p>
<p><span class=c>16</span> perversa est haec vestra cogitatio quasi lutum contra figulum

cogitet et dicat opus factori suo non fecisti me et figmentum dicat fictori suo

non intellegis</p>
<p><span class=c>17</span> nonne adhuc in modico et in brevi convertetur Libanus in

Chermel et Chermel in saltum reputabitur</p>
<p><span class=c>18</span> et audient in die illa surdi verba libri et de tenebris et

caligine oculi caecorum videbunt</p>
<p><span class=c>19</span> et addent mites in Domino laetitiam et pauperes homines in

Sancto Israhel exultabunt</p>
<p><span class=c>20</span> quoniam defecit qui praevalebat consummatus est inlusor et

succisi sunt omnes qui vigilabant super iniquitatem</p>
<p><span class=c>21</span> qui peccare faciebant homines in verbo et arguentem in porta

subplantabant et declinaverunt frustra a iusto</p>
<p><span class=c>22</span> propter hoc haec dicit Dominus ad domum Iacob qui redemit

Abraham non modo confundetur Iacob nec modo vultus eius erubescet</p>
<p><span class=c>23</span> sed cum viderit filios suos opera manuum mearum in medio sui

sanctificantes nomen meum et sanctificabunt Sanctum Iacob et Deum Israhel

praedicabunt</p>
<p><span class=c>24</span> et scient errantes spiritu intellectum et mussitatores discent

legem</p>
<p><span class=gl>30</span> vae filii desertores dicit Dominus ut faceretis consilium

et non ex me et ordiremini telam et non per spiritum meum ut adderetur peccatum

super peccatum</p>
<p><span class=c>2</span> qui ambulatis ut descendatis in Aegyptum et os meum non

interrogastis sperantes auxilium in fortitudine Pharao et habentes fiduciam in

umbra Aegypti</p>
<p><span class=c>3</span> et erit vobis fortitudo Pharaonis in confusionem et fiducia

umbrae Aegypti in ignominiam</p>
<p><span class=c>4</span> erant enim in Tanis principes tui et nuntii tui usque ad Anes

pervenerunt</p>
<p><span class=c>5</span> omnes confusi sunt super populo qui eis prodesse non potuit non

fuerunt in auxilium et in aliquam utilitatem sed in confusionem et obprobrium</p>
<p><span class=c>6</span> onus iumentorum austri in terra tribulationis et angustiae

leaena et leo ex eis vipera et regulus volans portantes super umeros iumentorum

divitias suas et super gibbum camelorum thesauros suos ad populum qui eis

prodesse non poterit</p>
<p><span class=c>7</span> Aegyptus enim frustra et vane auxiliabitur ideo clamavi super

hoc superbia tantum est quiesce</p>
<p><span class=c>8</span> nunc ingressus scribe eis super buxum et in libro diligenter

exara illud et erit in die novissimo in testimonium usque ad aeternum</p>
<p><span class=c>9</span> populus enim ad iracundiam provocans est et filii mendaces

filii nolentes audire legem Domini</p>
<p><span class=c>10</span> qui dicunt videntibus nolite videre et aspicientibus nolite

aspicere nobis ea quae recta sunt loquimini nobis placentia videte nobis

errores</p>
<p><span class=c>11</span> auferte a me viam declinate a me semitam cesset a facie nostra

Sanctus Israhel</p>
<p><span class=c>12</span> propterea haec dicit Sanctus Israhel pro eo quod reprobastis

verbum hoc et sperastis in calumniam et tumultum et innixi estis super eo</p>
<p><span class=c>13</span> propterea erit vobis iniquitas haec sicut interruptio cadens

et requisita in muro excelso quoniam subito dum non speratur veniet contritio

eius</p>
<p><span class=c>14</span> et comminuetur sicut conteritur lagoena figuli contritione

pervalida et non invenietur de fragmentis eius testa in qua portetur igniculus

de incendio aut hauriatur parum aquae de fovea</p>
<p><span class=c>15</span> quia haec dicit Dominus Deus Sanctus Israhel si revertamini et

quiescatis salvi eritis in silentio et in spe erit fortitudo vestra et

noluistis</p>
<p><span class=c>16</span> et dixistis nequaquam sed ad equos fugiemus ideo fugietis et

super veloces ascendemus ideo veloces erunt qui persequentur vos</p>
<p><span class=c>17</span> mille homines a facie terroris unius et a facie terroris

quinque fugietis donec relinquamini quasi malus navis in vertice montis et

quasi signum super collem</p>
<p><span class=c>18</span> propterea expectat Dominus ut misereatur vestri et ideo

exaltabitur parcens vobis quia Deus iudicii Dominus beati omnes qui expectant

eum</p>
<p><span class=c>19</span> populus enim Sion habitabit in Hierusalem plorans nequaquam

plorabis miserans miserebitur tui ad vocem clamoris tui statim ut audierit

respondebit tibi</p>
<p><span class=c>20</span> et dabit vobis Dominus panem artum et aquam brevem et non

faciet avolare a te ultra doctorem tuum et erunt oculi tui videntes

praeceptorem tuum</p>
<p><span class=c>21</span> et aures tuae audient verbum post tergum monentis haec via

ambulate in ea neque ad dexteram neque ad sinistram</p>
<p><span class=c>22</span> et contaminabis lamminas sculptilium argenti tui et

vestimentum conflatilis auri tui et disperges ea sicut inmunditiam menstruatae

egredere dices ei</p>
<p><span class=c>23</span> et dabitur pluvia semini tuo ubicumque seminaveris in terra et

panis frugum terrae erit uberrimus et pinguis pascetur in possessione tua in

die illo agnus spatiose</p>
<p><span class=c>24</span> et tauri tui et pulli asinorum qui operantur terram commixtum

migma comedent sic in area ut ventilatum est</p>
<p><span class=c>25</span> et erunt super omnem montem excelsum et super omnem collem

elevatum rivi currentium aquarum in die interfectionis multorum cum ceciderint

turres</p>
<p><span class=c>26</span> et erit lux lunae sicut lux solis et lux solis erit

septempliciter sicut lux septem dierum in die qua alligaverit Dominus vulnus

populi sui et percussuram plagae eius sanaverit</p>
<p><span class=c>27</span> ecce nomen Domini venit de longinquo ardens furor eius et

gravis ad portandum labia eius repleta sunt indignatione et lingua eius quasi

ignis devorans</p>
<p><span class=c>28</span> spiritus eius velut torrens inundans usque ad medium colli ad

perdendas gentes in nihilum et frenum erroris quod erat in maxillis populorum</p>
<p><span class=c>29</span> canticum erit vobis sicut nox sanctificatae sollemnitatis et

laetitia cordis sicut qui pergit cum tibia ut intret in montem Domini ad Fortem

Israhel</p>
<p><span class=c>30</span> et auditam faciet Dominus gloriam vocis suae et terrorem

brachii sui ostendet in comminatione furoris et flamma ignis devorantis adlidet

in turbine et in lapide grandinis</p>
<p><span class=c>31</span> a voce enim Domini pavebit Assur virga percussus</p>
<p><span class=c>32</span> et erit transitus virgae fundatus quam requiescere faciet

Dominus super eum in tympanis et in citharis et in bellis praecipuis expugnabit

eos</p>
<p><span class=c>33</span> praeparata est enim ab heri Thofeth a rege praeparata profunda

et dilatata nutrimenta eius ignis et ligna multa flatus Domini sicut torrens sulphuris

succendens eam</p>
<p><span class=gl>31</span> vae qui descendunt in Aegyptum ad auxilium in equis

sperantes et habentes fiduciam super quadrigis quia multae sunt et super

equitibus quia praevalidi nimis et non sunt confisi super Sanctum Israhel et

Dominum non requisierunt</p>
<p><span class=c>2</span> ipse autem sapiens adduxit malum et verba sua non abstulit et

consurget contra domum pessimorum et contra auxilium operantium iniquitatem</p>
<p><span class=c>3</span> Aegyptus homo et non deus et equi eorum caro et non spiritus et

Dominus inclinabit manum suam et corruet auxiliator et cadet cui praestatur

auxilium simulque omnes consumentur</p>
<p><span class=c>4</span> quia haec dicit Dominus ad me quomodo si rugiat leo et catulus

leonis super praedam suam cum occurrerit ei multitudo pastorum a voce eorum non

formidabit et a multitudine eorum non pavebit sic descendet Dominus exercituum

ut proelietur super montem Sion et super collem eius</p>
<p><span class=c>5</span> sicut aves volantes sic proteget Dominus exercituum Hierusalem

protegens et liberans transiens et salvans</p>
<p><span class=c>6</span> convertimini sicut in profundum recesseratis filii Israhel</p>
<p><span class=c>7</span> in die enim illa abiciet vir idola argenti sui et idola auri

sui quae fecerunt vobis manus vestrae in peccatum</p>
<p><span class=c>8</span> et cadet Assur in gladio non viri et gladius non hominis

vorabit eum et fugiet non a facie gladii et iuvenes eius vectigales erunt</p>
<p><span class=c>9</span> et fortitudo eius a terrore transibit et pavebunt fugientes

principes eius dixit Dominus cuius ignis est in Sion et caminus eius in

Hierusalem</p>
<p><span class=gl>32</span> ecce in iustitia regnabit rex et principes in iudicio

praeerunt</p>
<p><span class=c>2</span> et erit vir sicut qui absconditur a vento et celat se a tempestate

sicut rivi aquarum in siti et umbra petrae prominentis in terra deserta</p>
<p><span class=c>3</span> non caligabunt oculi videntium et aures audientium diligenter

auscultabunt</p>
<p><span class=c>4</span> et cor stultorum intelleget scientiam et lingua balborum

velociter loquetur et plane</p>
<p><span class=c>5</span> non vocabitur ultra is qui insipiens est princeps neque

fraudulentus appellabitur maior</p>
<p><span class=c>6</span> stultus enim fatua loquetur et cor eius faciet iniquitatem ut

perficiat simulationem et loquatur ad Dominum fraudulenter et vacuefaciat

animam esurientis et potum sitienti auferat</p>
<p><span class=c>7</span> fraudulenti vasa pessima sunt ipse enim cogitationes

concinnavit ad perdendos mites in sermone mendacii cum loqueretur pauper

iudicium</p>
<p><span class=c>8</span> princeps vero ea quae digna sunt principe cogitavit et ipse

super duces stabit</p>
<p><span class=c>9</span> mulieres opulentae surgite et audite vocem meam filiae

confidentes percipite auribus eloquium meum</p>
<p><span class=c>10</span> post dies et annum et vos conturbabimini confidentes

consummata est enim vindemia collectio ultra non veniet</p>
<p><span class=c>11</span> obstupescite opulentae conturbamini confidentes exuite vos et

confundimini accingite lumbos vestros</p>
<p><span class=c>12</span> super ubera plangite super regione desiderabili super vinea

fertili</p>
<p><span class=c>13</span> super humum populi mei spina et vepres ascendent quanto magis

super omnes domos gaudii civitatis exultantis</p>
<p><span class=c>14</span> domus enim dimissa est multitudo urbis relicta est tenebrae et

palpatio factae sunt super speluncas usque in aeternum gaudium onagrorum pascua

gregum</p>
<p><span class=c>15</span> donec effundatur super nos spiritus de excelso et erit

desertum in Chermel et Chermel in saltum reputabitur</p>
<p><span class=c>16</span> et habitabit in solitudine iudicium et iustitia in Chermel

sedebit</p>
<p><span class=c>17</span> et erit opus iustitiae pax et cultus iustitiae silentium et

securitas usque in sempiternum</p>
<p><span class=c>18</span> et sedebit populus meus in pulchritudine pacis et in

tabernaculis fiduciae et in requie opulenta</p>
<p><span class=c>19</span> grando autem in descensione saltus et humilitate humiliabitur

civitas</p>
<p><span class=c>20</span> beati qui seminatis super omnes aquas inmittentes pedem bovis

et asini</p>
<p><span class=gl>33</span> vae qui praedaris nonne et ipse praedaberis et qui spernis

nonne et ipse sperneris cum consummaveris depraedationem depraedaberis cum

fatigatus desiveris contemnere contemneris</p>
<p><span class=c>2</span> Domine miserere nostri te expectavimus esto brachium eorum in

mane et salus nostra in tempore tribulationis</p>
<p><span class=c>3</span> a voce angeli fugerunt populi ab exaltatione tua dispersae sunt

gentes</p>
<p><span class=c>4</span> et congregabuntur spolia vestra sicut colligitur brucus velut

cum fossae plenae fuerint de eo</p>
<p><span class=c>5</span> magnificatus est Dominus quoniam habitavit in excelso implevit

Sion iudicio et iustitia</p>
<p><span class=c>6</span> et erit fides in temporibus tuis divitiae salutis sapientia et

scientia timor Domini ipse thesaurus eius</p>
<p><span class=c>7</span> ecce videntes clamabunt foris angeli pacis amare flebunt</p>
<p><span class=c>8</span> dissipatae sunt viae cessavit transiens per semitam irritum

factum est pactum proiecit civitates non reputavit homines</p>
<p><span class=c>9</span> luxit et elanguit terra confusus est Libanus et obsorduit et

factus est Saron sicut desertum et concussa est Basan et Carmelus</p>
<p><span class=c>10</span> nunc consurgam dicit Dominus nunc exaltabor nunc sublevabor</p>
<p><span class=c>11</span> concipietis ardorem parietis stipulam spiritus vester ut ignis

vorabit vos</p>
<p><span class=c>12</span> et erunt populi quasi de incendio cinis spinae congregatae

igni conburentur</p>
<p><span class=c>13</span> audite qui longe estis quae fecerim et cognoscite vicini

fortitudinem meam</p>
<p><span class=c>14</span> conterriti sunt in Sion peccatores possedit tremor hypocritas

quis poterit habitare de vobis cum igne devorante quis habitabit ex vobis cum

ardoribus sempiternis</p>
<p><span class=c>15</span> qui ambulat in iustitiis et loquitur veritates qui proicit

avaritiam ex calumnia et excutit manus suas ab omni munere qui obturat aures

suas ne audiat sanguinem et claudit oculos suos ne videat malum</p>
<p><span class=c>16</span> iste in excelsis habitabit munimenta saxorum sublimitas eius

panis ei datus est aquae eius fideles sunt</p>
<p><span class=c>17</span> regem in decore suo videbunt oculi eius cernent terram de

longe</p>
<p><span class=c>18</span> cor tuum meditabitur timorem ubi est litteratus ubi legis

verba ponderans ubi doctor parvulorum</p>
<p><span class=c>19</span> populum inpudentem non videbis populum alti sermonis ita ut

non possis intellegere disertitudinem linguae eius in quo nulla est sapientia</p>
<p><span class=c>20</span> respice Sion civitatem sollemnitatis nostrae oculi tui

videbunt Hierusalem habitationem opulentam tabernaculum quod nequaquam

transferri poterit nec auferentur clavi eius in sempiternum et omnes funiculi

eius non rumpentur</p>
<p><span class=c>21</span> quia solummodo ibi magnificus Dominus noster locus fluviorum

rivi latissimi et patentes non transibit per eum navis remigum neque trieris

magna transgredietur eum</p>
<p><span class=c>22</span> Dominus enim iudex noster Dominus legifer noster Dominus rex

noster ipse salvabit nos</p>
<p><span class=c>23</span> laxati sunt funiculi tui sed non praevalebunt sic erit malus

tuus ut dilatare signum non queas tunc dividentur spolia praedarum multarum

claudi diripient rapinam</p>
<p><span class=c>24</span> nec dicet vicinus elangui populus qui habitat in ea auferetur

ab eo iniquitas</p>
<p><span class=gl>34</span> accedite gentes et audite et populi adtendite audiat terra

et plenitudo eius orbis et omne germen eius</p>
<p><span class=c>2</span> quia indignatio Domini super omnes gentes et furor super

universam militiam eorum interfecit eos et dedit eos in occisionem</p>
<p><span class=c>3</span> interfecti eorum proicientur et de cadaveribus eorum ascendet

fetor tabescent montes sanguine eorum</p>
<p><span class=c>4</span> et tabescet omnis militia caelorum et conplicabuntur sicut

liber caeli et omnis militia eorum defluet sicut defluit folium de vinea et de

ficu</p>
<p><span class=c>5</span> quoniam inebriatus est in caelo gladius meus ecce super Idumeam

descendet et super populum interfectionis meae ad iudicium</p>
<p><span class=c>6</span> gladius Domini repletus est sanguine incrassatus est adipe de

sanguine agnorum et hircorum de sanguine medullatorum arietum victima enim

Domini in Bosra et interfectio magna in terra Edom</p>
<p><span class=c>7</span> et descendent unicornes cum eis et tauri cum potentibus

inebriabitur terra eorum sanguine et humus eorum adipe pinguium</p>
<p><span class=c>8</span> quia dies ultionis Domini annus retributionum iudicii Sion</p>
<p><span class=c>9</span> et convertentur torrentes eius in picem et humus eius in

sulphur et erit terra eius in picem ardentem</p>
<p><span class=c>10</span> nocte et die non extinguetur in sempiternum ascendet fumus

eius a generatione in generationem desolabitur in saeculum saeculorum non erit

transiens per eam</p>
<p><span class=c>11</span> et possidebunt illam onocrotalus et ericius et ibis et corvus

habitabunt in ea et extendetur super eam mensura ut redigatur ad nihilum et

perpendiculum in desolationem</p>
<p><span class=c>12</span> nobiles eius non erunt ibi regem potius invocabunt et omnes

principes eius erunt in nihilum</p>
<p><span class=c>13</span> et orientur in domibus eius spinae et urticae et paliurus in

munitionibus eius et erit cubile draconum et pascua strutionum</p>
<p><span class=c>14</span> et occurrent daemonia onocentauris et pilosus clamabit alter

ad alterum ibi cubavit lamia et invenit sibi requiem</p>
<p><span class=c>15</span> ibi habuit foveam ericius et enutrivit catulos et circumfodit

et fovit in umbra eius illuc congregati sunt milvi alter ad alterum</p>
<p><span class=c>16</span> requirite diligenter in libro Domini et legite unum ex eis non

defuit alter ad alterum non quaesivit quia quod ex ore meo procedit ille

mandavit et spiritus eius ipse congregavit ea</p>
<p><span class=c>17</span> et ipse misit eis sortem et manus eius divisit eam illis in

mensuram usque in aeternum possidebunt eam in generatione et generatione

habitabunt in ea</p>
<p><span class=gl>35</span> laetabitur deserta et invia et exultabit solitudo et

florebit quasi lilium</p>
<p><span class=c>2</span> germinans germinabit et exultabit laetabunda et laudans gloria

Libani data est ei decor Carmeli et Saron ipsi videbunt gloriam Domini et

decorem Dei nostri</p>
<p><span class=c>3</span> confortate manus dissolutas et genua debilia roborate</p>
<p><span class=c>4</span> dicite pusillanimis confortamini nolite timere ecce Deus vester

ultionem adducet retributionis Deus ipse veniet et salvabit vos</p>
<p><span class=c>5</span> tunc aperientur oculi caecorum et aures surdorum patebunt</p>
<p><span class=c>6</span> tunc saliet sicut cervus claudus et aperta erit lingua mutorum

quia scissae sunt in deserto aquae et torrentes in solitudine</p>
<p><span class=c>7</span> et quae erat arida in stagnum et sitiens in fontes aquarum in

cubilibus in quibus prius dracones habitabant orietur viror calami et iunci</p>
<p><span class=c>8</span> et erit ibi semita et via et via sancta vocabitur non transibit

per eam pollutus et haec erit nobis directa via ita ut stulti non errent per

eam</p>
<p><span class=c>9</span> non erit ibi leo et mala bestia non ascendet per eam nec

invenietur ibi et ambulabunt qui liberati fuerint</p>
<p><span class=c>10</span> et redempti a Domino convertentur et venient in Sion cum laude

et laetitia sempiterna super caput eorum gaudium et laetitiam obtinebunt et

fugiet dolor et gemitus</p>
<p><span class=gl>36</span> et factum est in quartodecimo anno regis Ezechiae ascendit

Sennacherib rex Assyriorum super omnes civitates Iuda munitas et cepit eas</p>
<p><span class=c>2</span> et misit rex Assyriorum Rabsacen de Lachis in Hierusalem ad

regem Ezechiam in manu gravi et stetit in aquaeductu piscinae superioris in via

agri Fullonis</p>
<p><span class=c>3</span> et egressus est ad eum Eliachim filius Helciae qui erat super

domum et Sobna scriba et Ioae filius Asaph a commentariis</p>
<p><span class=c>4</span> et dixit ad eos Rabsaces dicite Ezechiae haec dicit rex magnus

rex Assyriorum quae est ista fiducia qua confidis</p>
<p><span class=c>5</span> aut quo consilio vel fortitudine rebellare disponis super quem

habes fiduciam quia recessisti a me</p>
<p><span class=c>6</span> ecce confidis super baculum harundineum confractum istum super

Aegyptum cui si innisus fuerit homo intrabit in manu eius et perforabit eam sic

Pharao rex Aegypti omnibus qui confidunt in eo</p>
<p><span class=c>7</span> quod si responderis mihi in Domino Deo nostro confidimus nonne

ipse est cuius abstulit Ezechias excelsa et altaria et dixit Iudae et

Hierusalem coram altari isto adorabitis</p>
<p><span class=c>8</span> et nunc trade te domino meo regi Assyriorum et dabo tibi duo

milia equorum nec poteris ex te praebere ascensores eorum</p>
<p><span class=c>9</span> et quomodo sustinebis faciem iudicis unius loci ex servis

domini mei minoribus quod si confidis in Aegypto in quadriga et in equitibus</p>
<p><span class=c>10</span> et nunc numquid sine Domino ascendi ad terram istam ut

disperderem eam Dominus dixit ad me ascende super terram istam et disperde eam</p>
<p><span class=c>11</span> et dixit Eliachim et Sobna et Ioae ad Rabsacen loquere ad

servos tuos syra lingua intellegimus enim ne loquaris ad nos iudaice in auribus

populi qui est super murum</p>
<p><span class=c>12</span> et dixit ad eos Rabsaces numquid ad dominum tuum et ad te

misit me dominus meus ut loquerer omnia verba ista et non potius ad viros qui

sedent in muro ut comedant stercora sua et bibant urinam pedum suorum vobiscum</p>
<p><span class=c>13</span> et stetit Rabsaces et clamavit voce magna iudaice et dixit

audite verba regis magni regis Assyriorum</p>
<p><span class=c>14</span> haec dicit rex non seducat vos Ezechias quia non poterit

eruere vos</p>
<p><span class=c>15</span> et non vobis tribuat fiduciam Ezechias super Domino dicens

eruens liberabit nos Dominus non dabitur civitas ista in manu regis Assyriorum</p>
<p><span class=c>16</span> nolite audire Ezechiam haec enim dicit rex Assyriorum facite

mecum benedictionem et egredimini ad me et comedite unusquisque vineam suam et

unusquisque ficum suam et bibite unusquisque aquam cisternae suae</p>
<p><span class=c>17</span> donec veniam et tollam vos ad terram quae est ut terra vestra

terram frumenti et vini terram panum et vinearum</p>
<p><span class=c>18</span> ne conturbet vos Ezechias dicens Dominus liberabit nos numquid

liberaverunt dii gentium unusquisque terram suam de manu regis Assyriorum</p>
<p><span class=c>19</span> ubi est deus Emath et Arfad ubi est deus Seffarvaim numquid

liberaverunt Samariam de manu mea</p>
<p><span class=c>20</span> quis est ex omnibus diis terrarum istarum qui eruerit terram

suam de manu mea ut eruat Dominus Hierusalem de manu mea</p>
<p><span class=c>21</span> et siluerunt et non responderunt ei verbum mandaverat enim rex

dicens ne respondeatis ei</p>
<p><span class=c>22</span> et ingressus est Eliachim filius Helciae qui erat super domum

et Sobna scriba et Ioae filius Asaph a commentariis ad Ezechiam scissis

vestibus et nuntiaverunt ei verba Rabsacis</p>
<p><span class=gl>37</span> et factum est cum audisset rex Ezechias scidit vestimenta

sua et obvolutus est sacco et intravit in domum Domini</p>
<p><span class=c>2</span> et misit Eliachim qui erat super domum et Sobnam scribam et

seniores de sacerdotibus opertos saccis ad Isaiam filium Amos prophetam</p>
<p><span class=c>3</span> et dixerunt ad eum haec dicit Ezechias dies tribulationis et

correptionis et blasphemiae dies haec quia venerunt filii usque ad partum et

virtus non est parienti</p>
<p><span class=c>4</span> si quo modo audiat Dominus Deus tuus verba Rabsaces quem misit

rex Assyriorum dominus suus ad blasphemandum Deum viventem et obprobrandum

sermonibus quos audivit Dominus Deus tuus leva ergo orationem pro reliquiis

quae reppertae sunt</p>
<p><span class=c>5</span> et venerunt servi regis Ezechiae ad Isaiam</p>
<p><span class=c>6</span> et dixit ad eos Isaias haec dicetis domino vestro haec dicit

Dominus ne timeas a facie verborum quae audisti quibus blasphemaverunt pueri

regis Assyriorum me</p>
<p><span class=c>7</span> ecce ego dabo ei spiritum et audiet nuntium et revertetur ad

terram suam et corruere eum faciam gladio in terra sua</p>
<p><span class=c>8</span> reversus est autem Rabsaces et invenit regem Assyriorum

proeliantem adversus Lobna audierat enim quia profectus esset de Lachis</p>
<p><span class=c>9</span> et audivit de Tharaca rege Aethiopiae dicentes egressus est ut

pugnet contra te quod cum audisset misit nuntios ad Ezechiam dicens</p>
<p><span class=c>10</span> haec dicetis Ezechiae regi Iudae loquentes non te decipiat

Deus tuus in quo tu confidis dicens non dabitur Hierusalem in manu regis

Assyriorum</p>
<p><span class=c>11</span> ecce tu audisti omnia quae fecerunt reges Assyriorum omnibus

terris quas subverterunt et tu poteris liberari</p>
<p><span class=c>12</span> numquid eruerunt eos dii gentium quos subverterunt patres mei

Gozan et Aran et Reseph et filios Eden qui erant in Thalassar</p>
<p><span class=c>13</span> ubi est rex Emath et rex Arfad et rex urbis Seffarvaim Anahe

et Ava</p>
<p><span class=c>14</span> et tulit Ezechias libros de manu nuntiorum et legit eos et

ascendit in domum Domini et expandit eos Ezechias coram Domino</p>
<p><span class=c>15</span> et oravit Ezechias ad Dominum dicens</p>
<p><span class=c>16</span> Domine exercituum Deus Israhel qui sedes super cherubin tu es

Deus solus omnium regnorum terrae tu fecisti caelum et terram</p>
<p><span class=c>17</span> inclina Domine aurem tuam et audi aperi Domine oculos tuos et

vide et audi omnia verba Sennacherib quae misit ad blasphemandum Deum viventem</p>
<p><span class=c>18</span> vere enim Domine desertas fecerunt reges Assyriorum terras et

regiones earum</p>
<p><span class=c>19</span> et dederunt deos earum igni non enim erant dii sed opera

manuum hominum lignum et lapis et comminuerunt eos</p>
<p><span class=c>20</span> et nunc Domine Deus noster salva nos de manu eius et

cognoscant omnia regna terrae quia tu es Dominus solus</p>
<p><span class=c>21</span> et misit Isaias filius Amos ad Ezechiam dicens haec dicit

Dominus Deus Israhel pro quibus rogasti me de Sennacherib rege Assyriorum</p>
<p><span class=c>22</span> hoc est verbum quod locutus est Dominus super eum despexit te

subsannavit te virgo filia Sion post te caput movit filia Hierusalem</p>
<p><span class=c>23</span> cui exprobrasti et quem blasphemasti et super quem exaltasti

vocem et levasti altitudinem oculorum tuorum ad Sanctum Israhel</p>
<p><span class=c>24</span> in manu servorum tuorum exprobrasti Domino et dixisti in

multitudine quadrigarum mearum ego ascendi altitudinem montium iuga Libani et

succidam excelsa cedrorum eius electas abietes illius et introibo altitudinem

summitatis eius saltum Carmeli eius</p>
<p><span class=c>25</span> ego fodi et bibi aquam et exsiccavi vestigio pedis mei omnes

rivos aggerum</p>
<p><span class=c>26</span> numquid non audisti quae olim fecerim ei ex diebus antiquis

ego plasmavi illud et nunc adduxi et factum est in eradicationem collium

conpugnantium et civitatum munitarum</p>
<p><span class=c>27</span> habitatores earum breviata manu contremuerunt et confusi sunt

facti sunt sicut faenum agri et gramen pascuae et herba tectorum quae exaruit

antequam maturesceret</p>
<p><span class=c>28</span> habitationem tuam et egressum tuum et introitum tuum cognovi

et insaniam tuam contra me</p>
<p><span class=c>29</span> cum fureres adversum me superbia tua ascendit in aures meas

ponam ergo circulum in naribus tuis et frenum in labiis tuis et reducam te in

viam per quam venisti</p>
<p><span class=c>30</span> tibi autem hoc erit signum comede hoc anno quae sponte

nascuntur et in anno secundo pomis vescere in anno autem tertio seminate et

metite et plantate vineas et comedite fructum earum</p>
<p><span class=c>31</span> et mittet id quod salvatum fuerit de domo Iuda et quod

reliquum est radicem deorsum et faciet fructum sursum</p>
<p><span class=c>32</span> quia de Hierusalem exibunt reliquiae et salvatio de monte Sion

zelus Domini exercituum faciet istud</p>
<p><span class=c>33</span> propterea haec dicit Dominus de rege Assyriorum non introibit

civitatem hanc et non iaciet ibi sagittam et non occupabit eam clypeus et non

mittet in circuitu eius aggerem</p>
<p><span class=c>34</span> in via qua venit per eam revertetur et civitatem hanc non

ingredietur dicit Dominus</p>
<p><span class=c>35</span> et protegam civitatem istam ut salvem eam propter me et

propter David servum meum</p>
<p><span class=c>36</span> egressus est autem angelus Domini et percussit in castris Assyriorum

centum octoginta quinque milia et surrexerunt mane et ecce omnes cadavera

mortuorum</p>
<p><span class=c>37</span> et egressus est et abiit et reversus est Sennacherib rex

Assyriorum et habitavit in Nineve</p>
<p><span class=c>38</span> et factum est cum adoraret in templo Nesrach deum suum

Adramelech et Sarasar filii eius percusserunt eum gladio fugeruntque in terram

Ararat et regnavit Asoraddon filius eius pro eo</p>
<p><span class=gl>38</span> in diebus illis aegrotavit Ezechias usque ad mortem et

introivit ad eum Isaias filius Amos propheta et dixit ei haec dicit Dominus

dispone domui tuae quia morieris tu et non vives</p>
<p><span class=c>2</span> et convertit Ezechias faciem suam ad parietem et oravit ad

Dominum</p>
<p><span class=c>3</span> et dixit obsecro Domine memento quaeso quomodo ambulaverim

coram te in veritate et in corde perfecto et quod bonum est in oculis tuis

fecerim et flevit Ezechias fletu magno</p>
<p><span class=c>4</span> et factum est verbum Domini ad Isaiam dicens</p>
<p><span class=c>5</span> vade et dic Ezechiae haec dicit Dominus Deus David patris tui

audivi orationem tuam vidi lacrimam tuam ecce ego adiciam super dies tuos

quindecim annos</p>
<p><span class=c>6</span> et de manu regis Assyriorum eruam te et civitatem istam et

protegam eam</p>
<p><span class=c>7</span> hoc autem tibi erit signum a Domino quia faciet Dominus verbum

hoc quod locutus est</p>
<p><span class=c>8</span> ecce ego reverti faciam umbram linearum per quas descenderat in

horologio Ahaz in sole retrorsum decem lineis et reversus est sol decem lineis

per gradus quos descenderat</p>
<p><span class=c>9</span> scriptura Ezechiae regis Iuda cum aegrotasset et convaluisset

de infirmitate sua</p>
<p><span class=c>10</span> ego dixi in dimidio dierum meorum vadam ad portas inferi

quaesivi residuum annorum meorum</p>
<p><span class=c>11</span> dixi non videbo Dominum Dominum in terra viventium non

aspiciam hominem ultra et habitatorem quievit</p>
<p><span class=c>12</span> generatio mea ablata est et convoluta est a me quasi

tabernaculum pastorum praecisa est velut a texente vita mea dum adhuc ordirer

succidit me de mane usque ad vesperam finies me</p>
<p><span class=c>13</span> sperabam usque ad mane quasi leo sic contrivit omnia ossa mea

de mane usque ad vesperam finies me</p>
<p><span class=c>14</span> sicut pullus hirundinis sic clamabo meditabor ut columba

adtenuati sunt oculi mei suspicientes in excelsum Domine vim patior sponde pro

me</p>
<p><span class=c>15</span> quid dicam aut quid respondebit mihi cum ipse fecerit

recogitabo omnes annos meos in amaritudine animae meae</p>
<p><span class=c>16</span> Domine sic vivitur et in talibus vita spiritus mei corripies

me et vivificabis me</p>
<p><span class=c>17</span> ecce in pace amaritudo mea amarissima tu autem eruisti animam

meam ut non periret proiecisti post tergum tuum omnia peccata mea</p>
<p><span class=c>18</span> quia non infernus confitebitur tibi neque mors laudabit te non

expectabunt qui descendunt in lacum veritatem tuam</p>
<p><span class=c>19</span> vivens vivens ipse confitebitur tibi sicut et ego hodie pater

filiis notam faciet veritatem tuam</p>
<p><span class=c>20</span> Domine salvum me fac et psalmos nostros cantabimus cunctis

diebus vitae nostrae in domo Domini</p>
<p><span class=c>21</span> et iussit Isaias ut tollerent massam de ficis et

cataplasmarent super vulnus et sanaretur</p>
<p><span class=c>22</span> et dixit Ezechias quod erit signum quia ascendam in domo

Domini</p>
<p><span class=gl>39</span> in tempore illo misit Marodach Baladan filius Baladan rex

Babylonis libros et munera ad Ezechiam audierat enim quod aegrotasset et

convaluisset</p>
<p><span class=c>2</span> laetatus est autem super eis Ezechias et ostendit eis cellam

aromatum et argenti et auri et odoramentorum et unguenti optimi et omnes

apothecas supellectilis suae et universa quae inventa sunt in thesauris eius

non fuit verbum quod non ostenderet eis Ezechias in domo sua et in omni

potestate sua</p>
<p><span class=c>3</span> introiit autem Isaias propheta ad regem Ezechiam et dixit ei

quid dixerunt viri isti et unde venerunt ad te et dixit Ezechias de terra

longinqua venerunt ad me de Babylone</p>
<p><span class=c>4</span> et dixit quid viderunt in domo tua et dixit Ezechias omnia quae

in domo mea sunt viderunt non fuit res quam non ostenderim eis in thesauris

meis</p>
<p><span class=c>5</span> et dixit Isaias ad Ezechiam audi verbum Domini exercituum</p>
<p><span class=c>6</span> ecce dies venient et auferentur omnia quae in domo tua sunt et

quae thesaurizaverunt patres tui usque ad diem hanc in Babylonem non

relinquetur quicquam dicit Dominus</p>
<p><span class=c>7</span> et de filiis tuis qui exibunt de te quos genueris tollent et

erunt eunuchi in palatio regis Babylonis</p>
<p><span class=c>8</span> et dixit Ezechias ad Isaiam bonum verbum Domini quod locutus

est et dixit fiat tantum pax et veritas in diebus meis</p>
<p><span class=gl>40</span> consolamini consolamini populus meus dicit Deus vester</p>
<p><span class=c>2</span> loquimini ad cor Hierusalem et avocate eam quoniam conpleta est

malitia eius dimissa est iniquitas illius suscepit de manu Domini duplicia pro

omnibus peccatis suis</p>
<p><span class=c>3</span> vox clamantis in deserto parate viam Domini rectas facite in

solitudine semitas Dei nostri</p>
<p><span class=c>4</span> omnis vallis exaltabitur et omnis mons et collis humiliabitur

et erunt prava in directa et aspera in vias planas</p>
<p><span class=c>5</span> et revelabitur gloria Domini et videbit omnis caro pariter quod

os Domini locutum est</p>
<p><span class=c>6</span> vox dicentis clama et dixi quid clamabo omnis caro faenum et

omnis gloria eius quasi flos agri</p>
<p><span class=c>7</span> exsiccatum est faenum et cecidit flos quia spiritus Domini

sufflavit in eo vere faenum est populus</p>
<p><span class=c>8</span> exsiccatum est faenum cecidit flos verbum autem Dei nostri

stabit in aeternum</p>
<p><span class=c>9</span> super montem excelsum ascende tu quae evangelizas Sion exalta

in fortitudine vocem tuam quae evangelizas Hierusalem exalta noli timere dic

civitatibus Iudae ecce Deus vester</p>
<p><span class=c>10</span> ecce Dominus Deus in fortitudine veniet et brachium eius

dominabitur ecce merces eius cum eo et opus illius coram eo</p>
<p><span class=c>11</span> sicut pastor gregem suum pascet in brachio suo congregabit

agnos et in sinu suo levabit fetas ipse portabit</p>
<p><span class=c>12</span> quis mensus est pugillo aquas et caelos palmo ponderavit quis

adpendit tribus digitis molem terrae et libravit in pondere montes et colles in

statera</p>
<p><span class=c>13</span> quis adiuvit spiritum Domini aut quis consiliarius eius fuit

et ostendit illi</p>
<p><span class=c>14</span> cum quo iniit consilium et instruxit eum et docuit eum semitam

iustitiae et erudivit eum scientiam et viam prudentiae ostendit illi</p>
<p><span class=c>15</span> ecce gentes quasi stilla situlae et quasi momentum staterae

reputatae sunt ecce insulae quasi pulvis exiguus</p>
<p><span class=c>16</span> et Libanus non sufficiet ad succendendum et animalia eius non

sufficient ad holocaustum</p>
<p><span class=c>17</span> omnes gentes quasi non sint sic sunt coram eo et quasi nihilum

et inane reputatae sunt ei</p>
<p><span class=c>18</span> cui ergo similem fecistis Deum aut quam imaginem ponetis ei</p>
<p><span class=c>19</span> numquid sculptile conflavit faber aut aurifex auro figuravit

illud et lamminis argenteis argentarius</p>
<p><span class=c>20</span> forte lignum et inputribile elegit artifex sapiens quaerit

quomodo statuat simulacrum quod non moveatur</p>
<p><span class=c>21</span> numquid non scietis numquid non audietis numquid non

adnuntiatum est ab initio vobis numquid non intellexistis fundamenta terrae</p>
<p><span class=c>22</span> qui sedet super gyrum terrae et habitatores eius sunt quasi

lucustae qui extendit velut nihilum caelos et expandit eos sicut tabernaculum

ad inhabitandum</p>
<p><span class=c>23</span> qui dat secretorum scrutatores quasi non sint iudices terrae

velut inane fecit</p>
<p><span class=c>24</span> et quidem neque plantatos neque satos neque radicato in terra

trunco eorum repente flavit in eos et aruerunt et turbo quasi stipulam auferet

eos</p>
<p><span class=c>25</span> et cui adsimilastis me et adaequastis dicit Sanctus</p>
<p><span class=c>26</span> levate in excelsum oculos vestros et videte quis creavit haec

qui educit in numero militiam eorum et omnes ex nomine vocat prae multitudine

fortitudinis et roboris virtutisque eius neque unum reliquum fuit</p>
<p><span class=c>27</span> quare dicis Iacob et loqueris Israhel abscondita est via mea a

Domino et a Deo meo iudicium meum transibit</p>
<p><span class=c>28</span> numquid nescis aut non audisti Deus sempiternus Dominus qui

creavit terminos terrae non deficiet neque laborabit nec est investigatio

sapientiae eius</p>
<p><span class=c>29</span> qui dat lasso virtutem et his qui non sunt fortitudinem et

robur multiplicat</p>
<p><span class=c>30</span> deficient pueri et laborabunt et iuvenes in infirmitate cadent</p>
<p><span class=c>31</span> qui autem sperant in Domino mutabunt fortitudinem adsument

pinnas sicut aquilae current et non laborabunt ambulabunt et non deficient</p>
<p><span class=gl>41</span> taceant ad me insulae et gentes mutent fortitudinem

accedant et tunc loquantur simul ad iudicium propinquemus</p>
<p><span class=c>2</span> quis suscitavit ab oriente iustum vocavit eum ut sequeretur se

dabit in conspectu eius gentes et reges obtinebit dabit quasi pulverem gladio

eius sicut stipulam vento raptam arcui eius</p>
<p><span class=c>3</span> persequetur eos transibit in pace semita in pedibus eius non

apparebit</p>
<p><span class=c>4</span> quis haec operatus est et fecit vocans generationes ab exordio

ego Dominus primus et novissimus ego sum</p>
<p><span class=c>5</span> viderunt insulae et timuerunt extrema terrae obstipuerunt

adpropinquaverunt et accesserunt</p>
<p><span class=c>6</span> unusquisque proximo suo auxiliatur et fratri suo dicit

confortare</p>
<p><span class=c>7</span> confortabit faber aerarius percutiens malleo eum qui cudebat

tunc temporis dicens glutino bonum est et confortavit eum in clavis ut non

moveatur</p>
<p><span class=c>8</span> et tu Israhel serve meus Iacob quem elegi semen Abraham amici

mei</p>
<p><span class=c>9</span> in quo adprehendi te ab extremis terrae et a longinquis eius

vocavi te et dixi tibi servus meus es tu elegi te et non abieci te</p>
<p><span class=c>10</span> ne timeas quia tecum sum ego ne declines quia ego Deus tuus

confortavi te et auxiliatus sum tui et suscepi te dextera iusti mei</p>
<p><span class=c>11</span> ecce confundentur et erubescent omnes qui pugnant adversum te

erunt quasi non sint et peribunt viri qui contradicunt tibi</p>
<p><span class=c>12</span> quaeres eos et non invenies viros rebelles tuos erunt quasi

non sint et veluti consumptio homines bellantes adversum te</p>
<p><span class=c>13</span> quia ego Dominus Deus tuus adprehendens manum tuam dicensque

tibi ne timeas ego adiuvi te</p>
<p><span class=c>14</span> noli timere vermis Iacob qui mortui estis ex Israhel ego

auxiliatus sum tui dicit Dominus et redemptor tuus Sanctus Israhel</p>
<p><span class=c>15</span> ego posui te quasi plaustrum triturans novum habens rostra

serrantia triturabis montes et comminues et colles quasi pulverem pones</p>
<p><span class=c>16</span> ventilabis eos et ventus tollet et turbo disperget eos et tu

exultabis in Domino in Sancto Israhel laetaberis</p>
<p><span class=c>17</span> egeni et pauperes quaerunt aquas et non sunt lingua eorum siti

aruit ego Dominus exaudiam eos Deus Israhel non derelinquam eos</p>
<p><span class=c>18</span> aperiam in supinis collibus flumina et in medio camporum

fontes ponam desertum in stagna aquarum et terram inviam in rivos aquarum</p>
<p><span class=c>19</span> dabo in solitudine cedrum et spinam et myrtum et lignum olivae

ponam in deserto abietem ulmum et buxum simul</p>
<p><span class=c>20</span> ut videant et sciant et recogitent et intellegant pariter quia

manus Domini fecit hoc et Sanctus Israhel creavit illud</p>
<p><span class=c>21</span> prope facite iudicium vestrum dicit Dominus adferte si quid

forte habetis dixit Rex Iacob</p>
<p><span class=c>22</span> accedant et nuntient nobis quaecumque ventura sunt priora quae

fuerint nuntiate et ponemus cor nostrum et sciemus novissima eorum et quae

ventura sunt indicate nobis</p>
<p><span class=c>23</span> adnuntiate quae ventura sunt in futurum et sciemus quia dii

estis vos bene quoque aut male si potestis facite et loquamur et videamus simul</p>
<p><span class=c>24</span> ecce vos estis ex nihilo et opus vestrum ex eo quod non est

abominatio est qui elegit vos</p>
<p><span class=c>25</span> suscitavi ab aquilone et venit ab ortu solis vocabit nomen

meum et adducet magistratus quasi lutum et velut plastes conculcans humum</p>
<p><span class=c>26</span> quis adnuntiavit ab exordio ut sciamus et a principio ut

dicamus iustus es non est neque adnuntians neque praedicens neque audiens

sermones vestros</p>
<p><span class=c>27</span> primus ad Sion dicet ecce adsunt et Hierusalem evangelistam

dabo</p>
<p><span class=c>28</span> et vidi et non erat neque ex istis quisquam qui iniret

consilium et interrogatus responderet verbum</p>
<p><span class=c>29</span> ecce omnes iniusti et vana opera eorum ventus et inane

simulacra eorum</p>
<p><span class=gl>42</span> ecce servus meus suscipiam eum electus meus conplacuit sibi

in illo anima mea dedi spiritum meum super eum iudicium gentibus proferet</p>
<p><span class=c>2</span> non clamabit neque accipiet personam nec audietur foris vox

eius</p>
<p><span class=c>3</span> calamum quassatum non conteret et linum fumigans non extinguet

in veritate educet iudicium</p>
<p><span class=c>4</span> non erit tristis neque turbulentus donec ponat in terra

iudicium et legem eius insulae expectabunt</p>
<p><span class=c>5</span> haec dicit Dominus Deus creans caelos et extendens eos firmans

terram et quae germinant ex ea dans flatum populo qui est super eam et spiritum

calcantibus eam</p>
<p><span class=c>6</span> ego Dominus vocavi te in iustitia et adprehendi manum tuam et

servavi et dedi te in foedus populi in lucem gentium</p>
<p><span class=c>7</span> ut aperires oculos caecorum et educeres de conclusione vinctum

de domo carceris sedentes in tenebris</p>
<p><span class=c>8</span> ego Dominus hoc est nomen meum gloriam meam alteri non dabo et

laudem meam sculptilibus</p>
<p><span class=c>9</span> quae prima fuerant ecce venerunt nova quoque ego adnuntio

antequam oriantur audita vobis faciam</p>
<p><span class=c>10</span> cantate Domino canticum novum laus eius ab extremis terrae qui

descenditis in mare et plenitudo eius insulae et habitatores earum</p>
<p><span class=c>11</span> sublevetur desertum et civitates eius in domibus habitabit

Cedar laudate habitatores Petrae de vertice montium clamabunt</p>
<p><span class=c>12</span> ponent Domino gloriam et laudem eius in insulis nuntiabunt</p>
<p><span class=c>13</span> Dominus sicut fortis egredietur sicut vir proeliator

suscitabit zelum vociferabitur et clamabit super inimicos suos confortabitur</p>
<p><span class=c>14</span> tacui semper silui patiens fui sicut pariens loquar dissipabo

et absorbebo simul</p>
<p><span class=c>15</span> desertos faciam montes et colles et omne gramen eorum

exsiccabo et ponam flumina in insulas et stagna arefaciam</p>
<p><span class=c>16</span> et ducam caecos in via quam nesciunt in semitis quas

ignoraverunt ambulare eos faciam ponam tenebras coram eis in lucem et prava in

recta haec verba feci eis et non dereliqui eos</p>
<p><span class=c>17</span> conversi sunt retrorsum confundantur confusione qui confidunt

in sculptili qui dicunt conflatili vos dii nostri</p>
<p><span class=c>18</span> surdi audite et caeci intuemini ad videndum</p>
<p><span class=c>19</span> quis caecus nisi servus meus et surdus nisi ad quem nuntios

meos misi quis caecus nisi qui venundatus est quis caecus nisi servus Domini</p>
<p><span class=c>20</span> qui vides multa nonne custodies qui apertas habes aures nonne

audies</p>
<p><span class=c>21</span> et Dominus voluit ut sanctificaret eum et magnificaret legem

et extolleret</p>
<p><span class=c>22</span> ipse autem populus direptus et vastatus laqueus iuvenum omnes

et in domibus carcerum absconditi sunt facti sunt in rapinam nec est qui eruat

in direptionem et non est qui dicat redde</p>
<p><span class=c>23</span> quis est in vobis qui audiat hoc adtendat et auscultet futura</p>
<p><span class=c>24</span> quis dedit in direptionem Iacob et Israhel vastantibus nonne

Dominus ipse cui peccavimus et noluerunt in viis eius ambulare et non audierunt

legem eius</p>
<p><span class=c>25</span> et effudit super eum indignationem furoris sui et forte bellum

et conbusit eum in circuitu et non cognovit et succendit eum et non intellexit</p>
<p><span class=gl>43</span> et nunc haec dicit Dominus creans te Iacob et formans te

Israhel noli timere quia redemi te et vocavi nomine tuo meus es tu</p>
<p><span class=c>2</span> cum transieris per aquas tecum ero et flumina non operient te

cum ambulaveris in igne non conbureris et flamma non ardebit in te</p>
<p><span class=c>3</span> quia ego Dominus Deus tuus Sanctus Israhel salvator tuus dedi

propitiationem tuam Aegyptum Aethiopiam et Saba pro te</p>
<p><span class=c>4</span> ex quo honorabilis factus es in oculis meis et gloriosus ego

dilexi te et dabo homines pro te et populos pro anima tua</p>
<p><span class=c>5</span> noli timere quoniam tecum ego sum ab oriente adducam semen tuum

et ab occidente congregabo te</p>
<p><span class=c>6</span> dicam aquiloni da et austro noli prohibere adfer filios meos de

longinquo et filias meas ab extremis terrae</p>
<p><span class=c>7</span> et omnem qui invocat nomen meum in gloriam meam creavi eum et

formavi eum et feci eum</p>
<p><span class=c>8</span> educ foras populum caecum et oculos habentem surdum et aures ei

sunt</p>
<p><span class=c>9</span> omnes gentes congregatae sunt simul et collectae sunt tribus

quis in vobis adnuntiet istud et quae prima sunt audire nos faciat dent testes

eorum et iustificentur et audiant et dicant vere</p>
<p><span class=c>10</span> vos testes mei dicit Dominus et servus meus quem elegi ut

sciatis et credatis mihi et intellegatis quia ego ipse sum ante me non est

formatus deus et post me non erit</p>
<p><span class=c>11</span> ego sum ego sum Dominus et non est absque me salvator</p>
<p><span class=c>12</span> ego adnuntiavi et salvavi auditum feci et non fuit in vobis

alienus vos testes mei dicit Dominus et ego Deus</p>
<p><span class=c>13</span> et ab initio ego ipse et non est qui de manu mea eruat

operabor et quis avertet illud</p>
<p><span class=c>14</span> haec dicit Dominus redemptor vester Sanctus Israhel propter

vos emisi Babylonem et detraxi vectes universos et Chaldeos in navibus suis

gloriantes</p>
<p><span class=c>15</span> ego Dominus Sanctus vester creans Israhel Rex vester</p>
<p><span class=c>16</span> haec dicit Dominus qui dedit in mari viam et in aquis

torrentibus semitam</p>
<p><span class=c>17</span> qui eduxit quadrigam et equum agmen et robustum simul

obdormierunt nec resurgent contriti sunt quasi linum et extincti sunt</p>
<p><span class=c>18</span> ne memineritis priorum et antiqua ne intueamini</p>
<p><span class=c>19</span> ecce ego facio nova et nunc orientur utique cognoscetis ea

ponam in deserto viam et in invio flumina</p>
<p><span class=c>20</span> glorificabit me bestia agri dracones et strutiones quia dedi

in deserto aquas flumina in invio ut darem potum populo meo electo meo</p>
<p><span class=c>21</span> populum istum formavi mihi laudem meam narrabit</p>
<p><span class=c>22</span> non me invocasti Iacob nec laborasti in me Israhel</p>
<p><span class=c>23</span> non obtulisti mihi arietem holocausti tui et victimis tuis non

glorificasti me non te servire feci in oblatione nec laborem tibi praebui in

ture</p>
<p><span class=c>24</span> non emisti mihi argento calamum et adipe victimarum tuarum non

inebriasti me verumtamen servire me fecisti in peccatis tuis praebuisti mihi

laborem in iniquitatibus tuis</p>
<p><span class=c>25</span> ego sum ego sum ipse qui deleo iniquitates tuas propter me et

peccatorum tuorum non recordabor</p>
<p><span class=c>26</span> reduc me in memoriam et iudicemur simul narra si quid habes ut

iustificeris</p>
<p><span class=c>27</span> pater tuus primus peccavit et interpretes tui praevaricati

sunt in me</p>
<p><span class=c>28</span> et contaminavi principes sanctos dedi ad internicionem Iacob

et Israhel in blasphemiam</p>
<p><span class=gl>44</span> et nunc audi Iacob serve meus et Israhel quem elegi</p>
<p><span class=c>2</span> haec dicit Dominus faciens et formans te ab utero auxiliator

tuus noli timere serve meus Iacob et Rectissime quem elegi</p>
<p><span class=c>3</span> effundam enim aquas super sitientem et fluenta super aridam

effundam spiritum meum super semen tuum et benedictionem meam super stirpem

tuam</p>
<p><span class=c>4</span> et germinabunt inter herbas quasi salices iuxta praeterfluentes

aquas</p>
<p><span class=c>5</span> iste dicet Domini ego sum et ille vocabit in nomine Iacob et

hic scribet manu sua Domino et in nomine Israhel adsimilabitur</p>
<p><span class=c>6</span> haec dicit Dominus rex Israhel et redemptor eius Dominus

exercituum ego primus et ego novissimus et absque me non est deus</p>
<p><span class=c>7</span> quis similis mei vocet et adnuntiet et ordinem exponat mihi ex

quo constitui populum antiquum ventura et quae futura sunt adnuntient eis</p>
<p><span class=c>8</span> nolite timere neque conturbemini ex tunc audire te feci et

adnuntiavi vos estis testes mei numquid est deus absque me et formator quem ego

non noverim</p>
<p><span class=c>9</span> plastae idoli omnes nihil sunt et amantissima eorum non

proderunt eis ipsi sunt testes eorum quia non vident neque intellegunt ut confundantur</p>
<p><span class=c>10</span> quis formavit deum et sculptile conflavit ad nihil utile</p>
<p><span class=c>11</span> ecce omnes participes eius confundentur fabri enim sunt ex

hominibus convenient omnes stabunt et pavebunt et confundentur simul</p>
<p><span class=c>12</span> faber ferrarius lima operatus est in prunis et in malleis

formavit illud et operatus est in brachio fortitudinis suae esuriet et deficiet

non bibet aquam et lassescet</p>
<p><span class=c>13</span> artifex lignarius extendit normam formavit illud in runcina

fecit illud in angularibus et in circino tornavit illud et fecit imaginem viri

quasi speciosum hominem habitantem in domo</p>
<p><span class=c>14</span> succidit cedros tulit ilicem et quercum quae steterat inter

ligna saltus plantavit pinum quam pluvia nutrivit</p>
<p><span class=c>15</span> et facta est hominibus in focum sumpsit ex eis et calefactus

est et succendit et coxit panes de reliquo autem operatus est deum et adoravit

fecit sculptile et curvatus est ante illud</p>
<p><span class=c>16</span> medium eius conbusit igni et de medio eius carnes comedit

coxit pulmentum et saturatus est et calefactus est et dixit va calefactus sum

vidi focum</p>
<p><span class=c>17</span> reliquum autem eius deum fecit sculptile sibi curvatur ante

illud et adorat illud et obsecrat dicens libera me quia deus meus es tu</p>
<p><span class=c>18</span> nescierunt neque intellexerunt lutati enim sunt ne videant

oculi eorum et ne intellegant corde suo</p>
<p><span class=c>19</span> non recogitant in mente sua neque cognoscunt neque sentiunt ut

dicant medietatem eius conbusi igne et coxi super carbones eius panes coxi

carnes et comedi et de reliquo eius idolum faciam ante truncum ligni procidam</p>
<p><span class=c>20</span> pars eius cinis est cor insipiens adoravit illud et non

liberabit animam suam neque dicet forte mendacium est in dextera mea</p>
<p><span class=c>21</span> memento horum Iacob et Israhel quoniam servus meus es tu

formavi te servus meus es tu Israhel non oblivisceris mei</p>
<p><span class=c>22</span> delevi ut nubem iniquitates tuas et quasi nebulam peccata tua

revertere ad me quoniam redemi te</p>
<p><span class=c>23</span> laudate caeli quoniam fecit Dominus iubilate extrema terrae

resonate montes laudationem saltus et omne lignum eius quoniam redemit Dominus

Iacob et Israhel gloriabitur</p>
<p><span class=c>24</span> haec dicit Dominus redemptor tuus et formator tuus ex utero

ego sum Dominus faciens omnia extendens caelos solus stabiliens terram et

nullus mecum</p>
<p><span class=c>25</span> irrita faciens signa divinorum et ariolos in furorem vertens

convertens sapientes retrorsum et scientiam eorum stultam faciens</p>
<p><span class=c>26</span> suscitans verbum servi sui et consilium nuntiorum suorum

conplens qui dico Hierusalem habitaberis et civitatibus Iuda aedificabimini et

deserta eius suscitabo</p>
<p><span class=c>27</span> qui dico profundo desolare et flumina tua arefaciam</p>
<p><span class=c>28</span> qui dico Cyro pastor meus es et omnem voluntatem meam conplebis

qui dico Hierusalem aedificaberis et templo fundaberis</p>
<p><span class=gl>45</span> haec dicit Dominus christo meo Cyro cuius adprehendi

dexteram ut subiciam ante faciem eius gentes et dorsa regum vertam et aperiam

coram eo ianuas et portae non cludentur</p>
<p><span class=c>2</span> ego ante te ibo et gloriosos terrae humiliabo portas aereas

conteram et vectes ferreos confringam</p>
<p><span class=c>3</span> et dabo tibi thesauros absconditos et arcana secretorum ut

scias quia ego Dominus qui voco nomen tuum Deus Israhel</p>
<p><span class=c>4</span> propter servum meum Iacob et Israhel electum meum et vocavi te

in nomine tuo adsimilavi te et non cognovisti me</p>
<p><span class=c>5</span> ego Dominus et non est amplius extra me non est deus accinxi te

et non cognovisti me</p>
<p><span class=c>6</span> ut sciant hii qui ab ortu solis et qui ab occidente quoniam

absque me non est ego Dominus et non est alter</p>
<p><span class=c>7</span> formans lucem et creans tenebras faciens pacem et creans malum

ego Dominus faciens omnia haec</p>
<p><span class=c>8</span> rorate caeli desuper et nubes pluant iustum aperiatur terra et

germinet salvatorem et iustitia oriatur simul ego Dominus creavi eum</p>
<p><span class=c>9</span> vae qui contradicit fictori suo testa de samiis terrae numquid

dicet lutum figulo suo quid facis et opus tuum absque manibus est</p>
<p><span class=c>10</span> vae qui dicit patri quid generas et mulieri quid parturis</p>
<p><span class=c>11</span> haec dicit Dominus Sanctus Israhel plastes eius ventura

interrogate me super filios meos et super opus manuum mearum mandastis mihi</p>
<p><span class=c>12</span> ego feci terram et hominem super eam creavi ego manus meae

tetenderunt caelos et omni militiae eorum mandavi</p>
<p><span class=c>13</span> ego suscitavi eum ad iustitiam et omnes vias eius dirigam ipse

aedificabit civitatem meam et captivitatem meam dimittet non in pretio neque in

muneribus dicit Dominus Deus exercituum</p>
<p><span class=c>14</span> haec dicit Dominus labor Aegypti et negotiatio Aethiopiae et

Sabaim viri sublimes ad te transibunt et tui erunt post te ambulabunt vincti

manicis pergent et te adorabunt teque deprecabuntur tantum in te est Deus et

non est absque te deus</p>
<p><span class=c>15</span> vere tu es Deus absconditus Deus Israhel salvator</p>
<p><span class=c>16</span> confusi sunt et erubuerunt omnes simul abierunt in confusione

fabricatores errorum</p>
<p><span class=c>17</span> Israhel salvatus est in Domino salute aeterna non confundemini

et non erubescetis usque in saeculum saeculi</p>
<p><span class=c>18</span> quia haec dicit Dominus creans caelos ipse Deus formans terram

et faciens eam ipse plastes eius non in vanum creavit eam ut habitetur formavit

eam ego Dominus et non est alius</p>
<p><span class=c>19</span> non in abscondito locutus sum in loco terrae tenebroso non

dixi semini Iacob frustra quaerite me ego Dominus loquens iustitiam adnuntians

recta</p>
<p><span class=c>20</span> congregamini et venite et accedite simul qui salvati estis ex

gentibus nescierunt qui levant lignum sculpturae suae et rogant deum non

salvantem</p>
<p><span class=c>21</span> adnuntiate et venite et consiliamini simul quis auditum fecit

hoc ab initio ex tunc praedixit illud numquid non ego Dominus et non est ultra

Deus absque me Deus iustus et salvans non est praeter me</p>
<p><span class=c>22</span> convertimini ad me et salvi eritis omnes fines terrae quia ego

Deus et non est alius</p>
<p><span class=c>23</span> in memet ipso iuravi egredietur de ore meo iustitiae verbum et

non revertetur quia mihi curvabunt omnia genu et iurabit omnis lingua</p>
<p><span class=c>24</span> ergo in Domino dicet meae sunt iustitiae et imperium ad eum

venient et confundentur omnes qui repugnant ei</p>
<p><span class=c>25</span> in Domino iustificabitur et laudabitur omne semen Israhel</p>
<p><span class=gl>46</span> conflatus est Bel contritus est Nabo facta sunt simulacra

eorum bestiis et iumentis onera vestra gravi pondere usque ad lassitudinem</p>
<p><span class=c>2</span> contabuerunt et contrita sunt simul non potuerunt salvare

portantem et anima eorum in captivitatem ibit</p>
<p><span class=c>3</span> audite me domus Iacob et omne residuum domus Israhel qui

portamini a meo utero qui gestamini a mea vulva</p>
<p><span class=c>4</span> usque ad senectam ego ipse et usque ad canos ego portabo ego

feci et ego feram et ego portabo et salvabo</p>
<p><span class=c>5</span> cui adsimilastis me et adaequastis et conparastis me et

fecistis similem</p>
<p><span class=c>6</span> qui confertis aurum de sacculo et argentum statera ponderatis

conducentes aurificem ut faciat deum et procidunt et adorant</p>
<p><span class=c>7</span> portant illud in umeris gestantes et ponentes in loco suo et

stabit ac de loco suo non movebitur sed et cum clamaverint ad eum non audiet de

tribulatione non salvabit eos</p>
<p><span class=c>8</span> mementote istud et fundamini redite praevaricatores ad cor</p>
<p><span class=c>9</span> recordamini prioris saeculi quoniam ego sum Deus et non est

ultra Deus nec est similis mei</p>
<p><span class=c>10</span> adnuntians ab exordio novissimum et ab initio quae necdum

facta sunt dicens consilium meum stabit et omnis voluntas mea fiet</p>
<p><span class=c>11</span> vocans ab oriente avem et de terra longinqua virum voluntatis

meae et locutus sum et adducam illud creavi et faciam illud</p>
<p><span class=c>12</span> audite me duro corde qui longe estis a iustitia</p>
<p><span class=c>13</span> prope feci iustitiam meam non elongabitur et salus mea non

morabitur dabo in Sion salutem et Israheli gloriam meam</p>
<p><span class=gl>47</span> descende sede in pulverem virgo filia Babylon sede in terra

non est solium filiae Chaldeorum quia ultra non vocaberis mollis et tenera</p>
<p><span class=c>2</span> tolle molam et mole farinam denuda turpitudinem tuam discoperi

umerum revela crus transi flumina</p>
<p><span class=c>3</span> revelabitur ignominia tua et videbitur obprobrium tuum ultionem

capiam et non resistet mihi homo</p>
<p><span class=c>4</span> redemptor noster Dominus exercituum nomen illius Sanctus

Israhel</p>
<p><span class=c>5</span> sede tace et intra in tenebras filia Chaldeorum quia non

vocaberis ultra domina regnorum</p>
<p><span class=c>6</span> iratus sum super populum meum contaminavi hereditatem meam et

dedi eos in manu tua non posuisti eis misericordias super senem adgravasti

iugum tuum valde</p>
<p><span class=c>7</span> et dixisti in sempiternum ero domina non posuisti haec super

cor tuum neque recordata es novissimi tui</p>
<p><span class=c>8</span> et nunc audi haec delicata et habitans confidenter quae dicis

in corde tuo ego sum et non est praeter me amplius non sedebo vidua et ignorabo

sterilitatem</p>
<p><span class=c>9</span> venient tibi duo haec subito in die una sterilitas et viduitas

universa venerunt super te propter multitudinem maleficiorum tuorum et propter

duritiam incantatorum tuorum vehementem</p>
<p><span class=c>10</span> et fiduciam habuisti in malitia tua et dixisti non est qui

videat me sapientia tua et scientia tua haec decepit te et dixisti in corde tuo

ego sum et praeter me non est altera</p>
<p><span class=c>11</span> veniet super te malum et nescies ortum eius et inruet super te

calamitas quam non poteris expiare veniet super te repente miseria quam nescies</p>
<p><span class=c>12</span> sta cum incantatoribus tuis et cum multitudine maleficiorum

tuorum in quibus laborasti ab adulescentia tua si forte quid prosit tibi aut si

possis fieri fortior</p>
<p><span class=c>13</span> defecisti in multitudine consiliorum tuorum stent et salvent

te augures caeli qui contemplabantur sidera et supputabant menses ut ex eis

adnuntiarent ventura tibi</p>
<p><span class=c>14</span> ecce facti sunt quasi stipula ignis conbusit eos non

liberabunt animam suam de manu flammae non sunt prunae quibus calefiant nec

focus ut sedeant ad eum</p>
<p><span class=c>15</span> sic facta sunt tibi in quibuscumque laboraveras negotiatores

tui ab adulescentia tua unusquisque in via sua erraverunt non est qui salvet te</p>
<p><span class=gl>48</span> audite hoc domus Iacob qui vocamini nomine Israhel et de

aquis Iuda existis qui iuratis in nomine Domini et Dei Israhel recordamini non

in veritate neque in iustitia</p>
<p><span class=c>2</span> de civitate enim sancta vocati sunt et super Deum Israhel

constabiliti sunt Dominus exercituum nomen eius</p>
<p><span class=c>3</span> priora ex tunc adnuntiavi et ex ore meo exierunt et audita feci

ea repente operatus sum et venerunt</p>
<p><span class=c>4</span> scivi enim quia durus es tu et nervus ferreus cervix tua et

frons tua aerea</p>
<p><span class=c>5</span> praedixi tibi ex tunc antequam venirent indicavi tibi ne forte

diceres idola mea fecerunt haec et sculptilia mea et conflatilia mandaverunt

ista</p>
<p><span class=c>6</span> quae audisti vide omnia vos autem non adnuntiastis audita feci

tibi nova ex nunc et conservata quae nescis</p>
<p><span class=c>7</span> nunc creata sunt et non ex tunc et ante diem et non audisti ea

ne forte dicas ecce cognovi ea</p>
<p><span class=c>8</span> neque audisti neque cognovisti neque ex tunc aperta est auris

tua scio enim quia praevaricans praevaricabis et transgressorem ex ventre

vocavi te</p>
<p><span class=c>9</span> propter nomen meum longe faciam furorem meum et laude mea

infrenabo te ne intereas</p>
<p><span class=c>10</span> ecce excoxi te sed non quasi argentum elegi te in camino

paupertatis</p>
<p><span class=c>11</span> propter me propter me faciam ut non blasphemer et gloriam meam

alteri non dabo</p>
<p><span class=c>12</span> audi me Iacob et Israhel quem ego voco ego ipse ego primus et

ego novissimus</p>
<p><span class=c>13</span> manus quoque mea fundavit terram et dextera mea mensa est

caelos ego vocabo eos et stabunt simul</p>
<p><span class=c>14</span> congregamini omnes vos et audite quis de eis adnuntiavit haec

Dominus dilexit eum faciet voluntatem suam in Babylone et brachium suum in

Chaldeis</p>
<p><span class=c>15</span> ego ego locutus sum et vocavi eum adduxi eum et directa est

via eius</p>
<p><span class=c>16</span> accedite ad me et audite hoc non a principio in abscondito

locutus sum ex tempore antequam fieret ibi eram et nunc Dominus Deus misit me

et spiritus eius</p>
<p><span class=c>17</span> haec dicit Dominus redemptor tuus Sanctus Israhel ego Dominus

Deus tuus docens te utilia gubernans te in via qua ambulas</p>
<p><span class=c>18</span> utinam adtendisses mandata mea facta fuisset sicut flumen pax

tua et iustitia tua sicut gurgites maris</p>
<p><span class=c>19</span> et fuisset quasi harena semen tuum et stirps uteri tui ut

lapilli eius non interisset et non fuisset adtritum nomen eius a facie mea</p>
<p><span class=c>20</span> egredimini de Babylone fugite a Chaldeis in voce exultationis

adnuntiate auditum facite hoc efferte illud usque ad extrema terrae dicite

redemit Dominus servum suum Iacob</p>
<p><span class=c>21</span> non sitierunt in deserto cum educeret eos aquam de petra

produxit eis et scidit petram et fluxerunt aquae</p>
<p><span class=c>22</span> non est pax dicit Dominus impiis</p>
<p><span class=gl>49</span> audite insulae et adtendite populi de longe Dominus ab

utero vocavit me de ventre matris meae recordatus est nominis mei</p>
<p><span class=c>2</span> et posuit os meum quasi gladium acutum in umbra manus suae

protexit me et posuit me sicut sagittam electam in faretra sua abscondit me</p>
<p><span class=c>3</span> et dixit mihi servus meus es tu Israhel quia in te gloriabor</p>
<p><span class=c>4</span> et ego dixi in vacuum laboravi sine causa et vane fortitudinem

meam consumpsi ergo iudicium meum cum Domino et opus meum cum Deo meo</p>
<p><span class=c>5</span> et nunc dicit Dominus formans me ex utero servum sibi ut

reducam Iacob ad eum et Israhel non congregabitur et glorificatus sum in oculis

Domini et Deus meus factus est fortitudo mea</p>
<p><span class=c>6</span> et dixit parum est ut sis mihi servus ad suscitandas tribus

Iacob et feces Israhel convertendas dedi te in lucem gentium ut sis salus mea

usque ad extremum terrae</p>
<p><span class=c>7</span> haec dicit Dominus redemptor Israhel Sanctus eius ad

contemptibilem animam ad abominatam gentem ad servum dominorum reges videbunt

et consurgent principes et adorabunt propter Dominum quia fidelis est et

Sanctum Israhel qui elegit te</p>
<p><span class=c>8</span> haec dicit Dominus in tempore placito exaudivi te et in die

salutis auxiliatus sum tui et servavi te et dedi te in foedus populi ut

suscitares terram et possideres hereditates dissipatas</p>
<p><span class=c>9</span> ut diceres his qui vincti sunt exite et his qui in tenebris

revelamini super vias pascentur et in omnibus planis pascua eorum</p>
<p><span class=c>10</span> non esurient neque sitient et non percutiet eos aestus et sol

quia miserator eorum reget eos et ad fontes aquarum portabit eos</p>
<p><span class=c>11</span> et ponam omnes montes meos in viam et semitae meae

exaltabuntur</p>
<p><span class=c>12</span> ecce isti de longe venient et ecce illi ab aquilone et mari et

isti de terra australi</p>
<p><span class=c>13</span> laudate caeli et exulta terra iubilate montes laudem quia

consolatus est Dominus populum suum et pauperum suorum miserebitur</p>
<p><span class=c>14</span> et dixit Sion dereliquit me Dominus et Dominus oblitus est mei</p>
<p><span class=c>15</span> numquid oblivisci potest mulier infantem suum ut non

misereatur filio uteri sui et si illa oblita fuerit ego tamen non obliviscar

tui</p>
<p><span class=c>16</span> ecce in manibus meis descripsi te muri tui coram oculis meis

semper</p>
<p><span class=c>17</span> venerunt structores tui destruentes te et dissipantes a te

exibunt</p>
<p><span class=c>18</span> leva in circuitu oculos tuos et vide omnes isti congregati

sunt venerunt tibi vivo ego dicit Dominus quia omnibus his velut ornamento

vestieris et circumdabis tibi eos quasi sponsa</p>
<p><span class=c>19</span> quia deserta tua et solitudines tuae et terra ruinae tuae nunc

angusta erunt prae habitatoribus et longe fugabuntur qui absorbebant te</p>
<p><span class=c>20</span> adhuc dicent in auribus tuis filii sterilitatis tuae angustus

mihi est locus fac spatium mihi ut habitem</p>
<p><span class=c>21</span> et dices in corde tuo quis genuit mihi istos ego sterilis et

non pariens transmigrata et captiva et istos quis enutrivit ego destituta et

sola et isti ubi hic erant</p>
<p><span class=c>22</span> haec dicit Dominus Deus ecce levo ad gentes manum meam et ad

populos exaltabo signum meum et adferent filios tuos in ulnis et filias tuas

super umeros portabunt</p>
<p><span class=c>23</span> et erunt reges nutricii tui et reginae nutrices tuae vultu in

terra dimisso adorabunt te et pulverem pedum tuorum lingent et scies quia ego

Dominus super quo non confundentur qui expectant eum</p>
<p><span class=c>24</span> numquid tolletur a forte praeda aut quod captum fuerit a robusto

salvum esse poterit</p>
<p><span class=c>25</span> quia haec dicit Dominus equidem et captivitas a forte tolletur

et quod ablatum fuerit a robusto salvabitur eos vero qui iudicaverunt te ego

iudicabo et filios tuos ego salvabo</p>
<p><span class=c>26</span> et cibabo hostes tuos carnibus suis et quasi musto sanguine

suo inebriabuntur et sciet omnis caro quia ego Dominus salvans te et redemptor

tuus Fortis Iacob</p>
<p><span class=gl>50</span> haec dicit Dominus quis est hic liber repudii matris

vestrae quo dimisi eam aut quis est creditor meus cui vendidi vos ecce in

iniquitatibus vestris venditi estis et in sceleribus vestris dimisi matrem

vestram</p>
<p><span class=c>2</span> quia veni et non erat vir vocavi et non erat qui audiret

numquid adbreviata et parvula facta est manus mea ut non possim redimere aut

non est in me virtus ad liberandum ecce in increpatione mea desertum faciam

mare ponam flumina in siccum conputrescent pisces sine aqua et morientur in

siti</p>
<p><span class=c>3</span> induam caelos tenebris et saccum ponam operimentum eorum</p>
<p><span class=c>4</span> Dominus dedit mihi linguam eruditam ut sciam sustentare eum qui

lassus est verbo erigit mane mane erigit mihi aurem ut audiam quasi magistrum</p>
<p><span class=c>5</span> Dominus Deus aperuit mihi aurem ego autem non contradico

retrorsum non abii</p>
<p><span class=c>6</span> corpus meum dedi percutientibus et genas meas vellentibus

faciem meam non averti ab increpantibus et conspuentibus</p>
<p><span class=c>7</span> Dominus Deus auxiliator meus ideo non sum confusus ideo posui

faciem meam ut petram durissimam et scio quoniam non confundar</p>
<p><span class=c>8</span> iuxta est qui iustificat me quis contradicet mihi stemus simul

quis est adversarius meus accedat ad me</p>
<p><span class=c>9</span> ecce Dominus Deus auxiliator meus quis est qui condemnet me

ecce omnes quasi vestimentum conterentur tinea comedet eos</p>
<p><span class=c>10</span> quis ex vobis timens Dominum audiens vocem servi sui qui

ambulavit in tenebris et non est lumen ei speret in nomine Domini et innitatur

super Deum suum</p>
<p><span class=c>11</span> ecce omnes vos accendentes ignem accincti flammis ambulate in

lumine ignis vestri et in flammis quas succendistis de manu mea factum est hoc

vobis in doloribus dormietis</p>
<p><span class=gl>51</span> audite me qui sequimini quod iustum est et quaeritis

Dominum adtendite ad petram unde excisi estis et ad cavernam laci de qua

praecisi estis</p>
<p><span class=c>2</span> adtendite ad Abraham patrem vestrum et ad Sarram quae peperit

vos quia unum vocavi eum et benedixi ei et multiplicavi eum</p>
<p><span class=c>3</span> consolabitur ergo Dominus et Sion consolabitur omnes ruinas

eius et ponet desertum eius quasi delicias et solitudinem eius quasi hortum

Domini gaudium et laetitia invenietur in ea gratiarum actio et vox laudis</p>
<p><span class=c>4</span> adtendite ad me populus meus et tribus mea me audite quia lex a

me exiet et iudicium meum in lucem populorum requiescet</p>
<p><span class=c>5</span> prope est iustus meus egressus est salvator meus et brachia mea

populos iudicabunt me insulae expectabunt et brachium meum sustinebunt</p>
<p><span class=c>6</span> levate in caelum oculos vestros et videte sub terra deorsum

quia caeli sicut fumus liquescent et terra sicut vestimentum adteretur et

habitatores eius sicut haec interibunt salus autem mea in sempiternum erit et

iustitia mea non deficiet</p>
<p><span class=c>7</span> audite me qui scitis iustum populus lex mea in corde eorum

nolite timere obprobrium hominum et blasphemias eorum ne metuatis</p>
<p><span class=c>8</span> sicut enim vestimentum sic comedet eos vermis et sicut lanam

sic devorabit eos tinea salus autem mea in sempiternum erit et iustitia mea in

generationes generationum</p>
<p><span class=c>9</span> consurge consurge induere fortitudinem brachium Domini consurge

sicut in diebus antiquis in generationibus saeculorum numquid non tu

percussisti superbum vulnerasti draconem</p>
<p><span class=c>10</span> numquid non tu siccasti mare aquam abyssi vehementis qui

posuisti profundum maris viam ut transirent liberati</p>
<p><span class=c>11</span> et nunc qui redempti sunt a Domino revertentur et venient in

Sion laudantes et laetitia sempiterna super capita eorum gaudium et laetitiam

tenebunt fugiet dolor et gemitus</p>
<p><span class=c>12</span> ego ego ipse consolabor vos quis tu ut timeres ab homine

mortali et a filio hominis qui quasi faenum ita arescet</p>
<p><span class=c>13</span> et oblitus es Domini factoris tui qui tetendit caelos et

fundavit terram et formidasti iugiter tota die a facie furoris eius qui te

tribulabat et paraverat ad perdendum ubi nunc est furor tribulantis</p>
<p><span class=c>14</span> cito veniet gradiens ad aperiendum et non interficiet usque ad

internicionem nec deficiet panis eius</p>
<p><span class=c>15</span> ego autem sum Dominus Deus tuus qui conturbo mare et

intumescunt fluctus eius Dominus exercituum nomen meum</p>
<p><span class=c>16</span> posui verba mea in ore tuo et in umbra manus meae protexi te

ut plantes caelos et fundes terram et dicas ad Sion populus meus es tu</p>
<p><span class=c>17</span> elevare elevare consurge Hierusalem quae bibisti de manu

Domini calicem irae eius usque ad fundum calicis soporis bibisti et epotasti

usque ad feces</p>
<p><span class=c>18</span> non est qui sustentet eam ex omnibus filiis quos genuit et non

est qui adprehendat manum eius ex omnibus filiis quos enutrivit</p>
<p><span class=c>19</span> duo sunt quae occurrerunt tibi quis contristabitur super te

vastitas et contritio et fames et gladius quis consolabitur te</p>
<p><span class=c>20</span> filii tui proiecti sunt dormierunt in capite omnium viarum

sicut bestia inlaqueata pleni indignatione Domini increpatione Dei tui</p>
<p><span class=c>21</span> idcirco audi hoc paupercula et ebria non a vino</p>
<p><span class=c>22</span> haec dicit Dominator tuus Dominus et Deus tuus qui pugnavit

pro populo suo ecce tuli de manu tua calicem soporis fundum calicis

indignationis meae non adicies ut bibas illud ultra</p>
<p><span class=c>23</span> et ponam illud in manu eorum qui te humiliaverunt et dixerunt

animae tuae incurvare ut transeamus et posuisti ut terram corpus tuum et quasi

viam transeuntibus</p>
<p><span class=gl>52</span> consurge consurge induere fortitudine tua Sion induere

vestimentis gloriae tuae Hierusalem civitas sancti quia non adiciet ultra ut

pertranseat per te incircumcisus et inmundus</p>
<p><span class=c>2</span> excutere de pulvere consurge sede Hierusalem solve vincula

colli tui captiva filia Sion</p>
<p><span class=c>3</span> quia haec dicit Dominus gratis venundati estis et sine argento

redimemini</p>
<p><span class=c>4</span> quia haec dicit Dominus Deus in Aegyptum descendit populus meus

in principio ut colonus esset ibi et Assur absque ulla causa calumniatus est

eum</p>
<p><span class=c>5</span> et nunc quid mihi est hic dicit Dominus quoniam ablatus est

populus meus gratis dominatores eius inique agunt dicit Dominus et iugiter tota

die nomen meum blasphematur</p>
<p><span class=c>6</span> propter hoc sciet populus meus nomen meum in die illa quia ego

ipse qui loquebar ecce adsum</p>
<p><span class=c>7</span> quam pulchri super montes pedes adnuntiantis et praedicantis

pacem adnuntiantis bonum praedicantis salutem dicentis Sion regnavit Deus tuus</p>
<p><span class=c>8</span> vox speculatorum tuorum levaverunt vocem simul laudabunt quia

oculum ad oculum videbunt cum converterit Dominus Sion</p>
<p><span class=c>9</span> gaudete et laudate simul deserta Hierusalem quia consolatus est

Dominus populum suum redemit Hierusalem</p>
<p><span class=c>10</span> paravit Dominus brachium sanctum suum in oculis omnium gentium

et videbunt omnes fines terrae salutare Dei nostri</p>
<p><span class=c>11</span> recedite recedite exite inde pollutum nolite tangere exite de

medio eius mundamini qui fertis vasa Domini</p>
<p><span class=c>12</span> quoniam non in tumultu exibitis nec in fuga properabitis

praecedet enim vos Dominus et congregabit vos Deus Israhel</p>
<p><span class=c>13</span> ecce intelleget servus meus exaltabitur et elevabitur et

sublimis erit valde</p>
<p><span class=c>14</span> sicut obstipuerunt super te multi sic inglorius erit inter

viros aspectus eius et forma eius inter filios hominum</p>
<p><span class=c>15</span> iste asperget gentes multas super ipsum continebunt reges os

suum quia quibus non est narratum de eo viderunt et qui non audierunt

contemplati sunt</p>
<p><span class=gl>53</span> quis credidit auditui nostro et brachium Domini cui

revelatum est</p>
<p><span class=c>2</span> et ascendet sicut virgultum coram eo et sicut radix de terra

sitienti non est species ei neque decor et vidimus eum et non erat aspectus et

desideravimus eum</p>
<p><span class=c>3</span> despectum et novissimum virorum virum dolorum et scientem

infirmitatem et quasi absconditus vultus eius et despectus unde nec reputavimus

eum</p>
<p><span class=c>4</span> vere languores nostros ipse tulit et dolores nostros ipse

portavit et nos putavimus eum quasi leprosum et percussum a Deo et humiliatum</p>
<p><span class=c>5</span> ipse autem vulneratus est propter iniquitates nostras adtritus

est propter scelera nostra disciplina pacis nostrae super eum et livore eius

sanati sumus</p>
<p><span class=c>6</span> omnes nos quasi oves erravimus unusquisque in viam suam

declinavit et Dominus posuit in eo iniquitatem omnium nostrum</p>
<p><span class=c>7</span> oblatus est quia ipse voluit et non aperuit os suum sicut ovis

ad occisionem ducetur et quasi agnus coram tondente obmutescet et non aperiet

os suum</p>
<p><span class=c>8</span> de angustia et de iudicio sublatus est generationem eius quis

enarrabit quia abscisus est de terra viventium propter scelus populi mei

percussit eum</p>
<p><span class=c>9</span> et dabit impios pro sepultura et divitem pro morte sua eo quod

iniquitatem non fecerit neque dolus fuerit in ore eius</p>
<p><span class=c>10</span> et Dominus voluit conterere eum in infirmitate si posuerit pro

peccato animam suam videbit semen longevum et voluntas Domini in manu eius

dirigetur</p>
<p><span class=c>11</span> pro eo quod laboravit anima eius videbit et saturabitur in

scientia sua iustificabit ipse iustus servus meus multos et iniquitates eorum

ipse portabit</p>
<p><span class=c>12</span> ideo dispertiam ei plurimos et fortium dividet spolia pro eo

quod tradidit in morte animam suam et cum sceleratis reputatus est et ipse

peccatum multorum tulit et pro transgressoribus rogavit</p>
<p><span class=gl>54</span> lauda sterilis quae non paris decanta laudem et hinni quae

non pariebas quoniam multi filii desertae magis quam eius quae habebat virum

dicit Dominus</p>
<p><span class=c>2</span> dilata locum tentorii tui et pelles tabernaculorum tuorum

extende ne parcas longos fac funiculos tuos et clavos tuos consolida</p>
<p><span class=c>3</span> ad dexteram enim et ad levam penetrabis et semen tuum gentes

hereditabit et civitates desertas inhabitabit</p>
<p><span class=c>4</span> noli timere quia non confunderis neque erubescas non enim te

pudebit quia confusionis adulescentiae tuae oblivisceris et obprobrii

viduitatis tuae non recordaberis amplius</p>
<p><span class=c>5</span> quia dominabitur tui qui fecit te Dominus exercituum nomen eius

et redemptor tuus Sanctus Israhel Deus omnis terrae vocabitur</p>
<p><span class=c>6</span> quia ut mulierem derelictam et maerentem spiritu vocavit te

Dominus et uxorem ab adulescentia abiectam dixit Deus tuus</p>
<p><span class=c>7</span> ad punctum in modico dereliqui te et in miserationibus magnis

congregabo te</p>
<p><span class=c>8</span> in momento indignationis abscondi faciem meam parumper a te et

in misericordia sempiterna misertus sum tui dixit redemptor tuus Dominus</p>
<p><span class=c>9</span> sicut in diebus Noe istud mihi est cui iuravi ne inducerem

aquas Noe ultra super terram sic iuravi ut non irascar tibi et non increpem te</p>
<p><span class=c>10</span> montes enim commovebuntur et colles contremescent misericordia

autem mea non recedet et foedus pacis meae non movebitur dixit miserator tuus

Dominus</p>
<p><span class=c>11</span> paupercula tempestate convulsa absque ulla consolatione ecce

ego sternam per ordinem lapides tuos et fundabo te in sapphyris</p>
<p><span class=c>12</span> et ponam iaspidem propugnacula tua et portas tuas in lapides

sculptos et omnes terminos tuos in lapides desiderabiles</p>
<p><span class=c>13</span> universos filios tuos doctos a Domino et multitudinem pacis

filiis tuis</p>
<p><span class=c>14</span> et in iustitia fundaberis recede procul a calumnia quia non

timebis et a pavore quia non adpropinquabit tibi</p>
<p><span class=c>15</span> ecce accola veniet qui non erat mecum advena quondam tuus

adiungetur tibi</p>
<p><span class=c>16</span> ecce ego creavi fabrum sufflantem in igne prunas et

proferentem vas in opus suum et ego creavi interfectorem ad disperdendum</p>
<p><span class=c>17</span> omne vas quod fictum est contra te non dirigetur et omnem

linguam resistentem tibi in iudicio iudicabis haec hereditas servorum Domini et

iustitia eorum apud me dicit Dominus</p>
<p><span class=gl>55</span> o omnes sitientes venite ad aquas et qui non habetis

argentum properate emite et comedite venite emite absque argento et absque ulla

commutatione vinum et lac</p>
<p><span class=c>2</span> quare adpenditis argentum non in panibus et laborem vestrum non

in saturitate audite audientes me et comedite bonum et delectabitur in

crassitudine anima vestra</p>
<p><span class=c>3</span> inclinate aurem vestram et venite ad me audite et vivet anima

vestra et feriam vobis pactum sempiternum misericordias David fideles</p>
<p><span class=c>4</span> ecce testem populis dedi eum ducem ac praeceptorem gentibus</p>
<p><span class=c>5</span> ecce gentem quam nesciebas vocabis et gentes quae non

cognoverunt te ad te current propter Dominum Deum tuum et Sanctum Israhel quia

glorificavit te</p>
<p><span class=c>6</span> quaerite Dominum dum inveniri potest invocate eum dum prope est</p>
<p><span class=c>7</span> derelinquat impius viam suam et vir iniquus cogitationes suas

et revertatur ad Dominum et miserebitur eius et ad Deum nostrum quoniam multus

est ad ignoscendum</p>
<p><span class=c>8</span> non enim cogitationes meae cogitationes vestrae neque viae

vestrae viae meae dicit Dominus</p>
<p><span class=c>9</span> quia sicut exaltantur caeli a terra sic exaltatae sunt viae

meae a viis vestris et cogitationes meae a cogitationibus vestris</p>
<p><span class=c>10</span> et quomodo descendit imber et nix de caelo et illuc ultra non

revertitur sed inebriat terram et infundit eam et germinare eam facit et dat

semen serenti et panem comedenti</p>
<p><span class=c>11</span> sic erit verbum meum quod egredietur de ore meo non revertetur

ad me vacuum sed faciet quaecumque volui et prosperabitur in his ad quae misi

illud</p>
<p><span class=c>12</span> quia in laetitia egrediemini et in pace deducemini montes et

colles cantabunt coram vobis laudem et omnia ligna regionis plaudent manu</p>
<p><span class=c>13</span> pro saliunca ascendet abies et pro urtica crescet myrtus et

erit Dominus nominatus in signum aeternum quod non auferetur</p>
<p><span class=gl>56</span> haec dicit Dominus custodite iudicium et facite iustitiam

quia iuxta est salus mea ut veniat et iustitia mea ut reveletur</p>
<p><span class=c>2</span> beatus vir qui facit hoc et filius hominis qui adprehendit

istud custodiens sabbatum ne polluat illud custodiens manus suas ne faciat omne

malum</p>
<p><span class=c>3</span> et non dicat filius advenae qui adheret Domino dicens

separatione dividet me Dominus a populo suo et non dicat eunuchus ecce ego

lignum aridum</p>
<p><span class=c>4</span> quia haec dicit Dominus eunuchis qui custodierint sabbata mea

et elegerint quae volui et tenuerint foedus meum</p>
<p><span class=c>5</span> dabo eis in domo mea et in muris meis locum et nomen melius a

filiis et filiabus nomen sempiternum dabo eis quod non peribit</p>
<p><span class=c>6</span> et filios advenae qui adherent Domino ut colant eum et diligant

nomen eius ut sint ei in servos omnem custodientem sabbatum ne polluat illud et

tenentem foedus meum</p>
<p><span class=c>7</span> adducam eos in montem sanctum meum et laetificabo eos in domo

orationis meae holocausta eorum et victimae eorum placebunt mihi super altari

meo quia domus mea domus orationis vocabitur cunctis populis</p>
<p><span class=c>8</span> ait Dominus Deus qui congregat dispersos Israhel adhuc

congregabo ad eum congregatos eius</p>
<p><span class=c>9</span> omnes bestiae agri venite ad devorandum universae bestiae

saltus</p>
<p><span class=c>10</span> speculatores eius caeci omnes nescierunt universi canes muti

non valentes latrare videntes vana dormientes et amantes somnia</p>
<p><span class=c>11</span> et canes inpudentissimi nescierunt saturitatem ipsi pastores

ignoraverunt intellegentiam omnes in viam suam declinaverunt unusquisque ad

avaritiam suam a summo usque ad novissimum</p>
<p><span class=c>12</span> venite sumamus vinum et impleamur ebrietate et erit sicut

hodie sic et cras et multo amplius</p>
<p><span class=gl>57</span> iustus perit et nemo est qui recogitet in corde suo et viri

misericordiae colliguntur quia non est qui intellegat a facie enim malitiae

collectus est iustus</p>
<p><span class=c>2</span> veniat pax requiescat in cubili suo qui ambulavit in directione

sua</p>
<p><span class=c>3</span> vos autem accedite huc filii auguratricis semen adulteri et

fornicariae</p>
<p><span class=c>4</span> super quem lusistis super quem dilatastis os et eiecistis

linguam numquid non vos filii scelesti semen mendax</p>
<p><span class=c>5</span> qui consolamini in diis subter omne lignum frondosum immolantes

parvulos in torrentibus subter inminentes petras</p>
<p><span class=c>6</span> in partibus torrentis pars tua haec est sors tua et ipsis

effudisti libamen obtulisti sacrificium numquid super his non indignabor</p>
<p><span class=c>7</span> super montem excelsum et sublimem posuisti cubile tuum et illuc

ascendisti ut immolares hostias</p>
<p><span class=c>8</span> et post ostium et retro postem posuisti memoriale tuum quia

iuxta me discoperuisti et suscepisti adulterum dilatasti cubile tuum et

pepigisti cum eis dilexisti stratum eorum manu aperta</p>
<p><span class=c>9</span> et ornasti te regi unguento et multiplicasti pigmenta tua

misisti legatos tuos procul et humiliata es usque ad inferos</p>
<p><span class=c>10</span> in multitudine viae tuae laborasti non dixisti quiescam vitam

manus tuae invenisti propterea non rogasti</p>
<p><span class=c>11</span> pro quo sollicita timuisti quia mentita es et mei non es

recordata neque cogitasti in corde tuo quia ego tacens et quasi non videns et

mei oblita es</p>
<p><span class=c>12</span> ego adnuntiabo iustitiam tuam et opera tua non proderunt tibi</p>
<p><span class=c>13</span> cum clamaveris liberent te congregati tui et omnes eos auferet

ventus tollet aura qui autem fiduciam habet mei hereditabit terram et

possidebit montem sanctum meum</p>
<p><span class=c>14</span> et dicam viam facite praebete iter declinate de semita auferte

offendicula de via populi mei</p>
<p><span class=c>15</span> quia haec dicit Excelsus et Sublimis habitans aeternitatem et

sanctum nomen eius in excelso et in sancto habitans et cum contrito et humili

spiritu ut vivificet spiritum humilium et vivificet cor contritorum</p>
<p><span class=c>16</span> non enim in sempiternum litigabo neque usque ad finem irascar

quia spiritus a facie mea egredietur et flatus ego faciam</p>
<p><span class=c>17</span> propter iniquitatem avaritiae eius iratus sum et percussi eum

abscondi et indignatus sum et abiit vagus in via cordis sui</p>
<p><span class=c>18</span> vias eius vidi et dimisi eum et reduxi eum et reddidi

consolationes ipsi et lugentibus eius</p>
<p><span class=c>19</span> creavi fructum labiorum pacem pacem ei qui longe est et qui

prope dixit Dominus et sanavi eum</p>
<p><span class=c>20</span> impii autem quasi mare fervens quod quiescere non potest et

redundant fluctus eius in conculcationem et lutum</p>
<p><span class=c>21</span> non est pax dixit Deus meus impiis</p>
<p><span class=gl>58</span> clama ne cesses quasi tuba exalta vocem tuam et adnuntia

populo meo scelera eorum et domui Iacob peccata eorum</p>
<p><span class=c>2</span> me etenim de die in diem quaerunt et scire vias meas volunt

quasi gens quae iustitiam fecerit et quae iudicium Dei sui non reliquerit

rogant me iudicia iustitiae adpropinquare Deo volunt</p>
<p><span class=c>3</span> quare ieiunavimus et non aspexisti humiliavimus animam nostram

et nescisti ecce in die ieiunii vestri invenitur voluntas et omnes debitores

vestros repetitis</p>
<p><span class=c>4</span> ecce ad lites et contentiones ieiunatis et percutitis pugno

impie nolite ieiunare sicut usque ad hanc diem ut audiatur in excelso clamor

vester</p>
<p><span class=c>5</span> numquid tale est ieiunium quod elegi per diem adfligere hominem

animam suam numquid contorquere quasi circulum caput suum et saccum et cinerem

sternere numquid istud vocabis ieiunium et diem acceptabilem Domino</p>
<p><span class=c>6</span> nonne hoc est magis ieiunium quod elegi dissolve conligationes

impietatis solve fasciculos deprimentes dimitte eos qui confracti sunt liberos

et omne onus disrumpe</p>
<p><span class=c>7</span> frange esurienti panem tuum et egenos vagosque induc in domum

tuam cum videris nudum operi eum et carnem tuam ne despexeris</p>
<p><span class=c>8</span> tunc erumpet quasi mane lumen tuum et sanitas tua citius

orietur et anteibit faciem tuam iustitia tua et gloria Domini colliget te</p>
<p><span class=c>9</span> tunc invocabis et Dominus exaudiet clamabis et dicet ecce adsum

si abstuleris de medio tui catenam et desieris digitum extendere et loqui quod

non prodest</p>
<p><span class=c>10</span> cum effuderis esurienti animam tuam et animam adflictam

repleveris orietur in tenebris lux tua et tenebrae tuae erunt sicut meridies</p>
<p><span class=c>11</span> et requiem tibi dabit Dominus semper et implebit splendoribus

animam tuam et ossa tua liberabit et eris quasi hortus inriguus et sicut fons

aquarum cuius non deficient aquae</p>
<p><span class=c>12</span> et aedificabuntur in te deserta saeculorum fundamenta

generationis et generationis suscitabis et vocaberis aedificator sepium

avertens semitas in quietem</p>
<p><span class=c>13</span> si averteris a sabbato pedem tuum facere voluntatem tuam in

die sancto meo et vocaveris sabbatum delicatum et sanctum Domini gloriosum et

glorificaveris eum dum non facis vias tuas et non invenitur voluntas tua ut

loquaris sermonem</p>
<p><span class=c>14</span> tunc delectaberis super Domino et sustollam te super

altitudines terrae et cibabo te hereditate Iacob patris tui os enim Domini

locutum est</p>
<p><span class=gl>59</span> ecce non est adbreviata manus Domini ut salvare nequeat

neque adgravata est auris eius ut non exaudiat</p>
<p><span class=c>2</span> sed iniquitates vestrae diviserunt inter vos et Deum vestrum et

peccata vestra absconderunt faciem eius a vobis ne exaudiret</p>
<p><span class=c>3</span> manus enim vestrae pollutae sunt sanguine et digiti vestri

iniquitate labia vestra locuta sunt mendacium et lingua vestra iniquitatem

fatur</p>
<p><span class=c>4</span> non est qui invocet iustitiam neque est qui iudicet vere sed

confidunt in nihili et loquuntur vanitates conceperunt laborem et pepererunt

iniquitatem</p>
<p><span class=c>5</span> ova aspidum ruperunt et telas araneae texuerunt qui comederit

de ovis eorum morietur et quod confotum est erumpet in regulum</p>
<p><span class=c>6</span> telae eorum non erunt in vestimentum neque operientur operibus

suis opera eorum opera inutilia et opus iniquitatis in manibus eorum</p>
<p><span class=c>7</span> pedes eorum ad malum currunt et festinant ut effundant

sanguinem innocentem cogitationes eorum cogitationes inutiles vastitas et

contritio in viis eorum</p>
<p><span class=c>8</span> viam pacis nescierunt et non est iudicium in gressibus eorum

semitae eorum incurvatae sunt eis omnis qui calcat in ea ignorat pacem</p>
<p><span class=c>9</span> propter hoc elongatum est iudicium a nobis et non adprehendet

nos iustitia expectavimus lucem et ecce tenebrae splendorem et in tenebris

ambulavimus</p>
<p><span class=c>10</span> palpavimus sicut caeci parietem et quasi absque oculis

adtrectavimus inpegimus meridie quasi in tenebris in caligosis quasi mortui</p>
<p><span class=c>11</span> rugiemus quasi ursi omnes et quasi columbae meditantes gememus

expectavimus iudicium et non est salutem et elongata est a nobis</p>
<p><span class=c>12</span> multiplicatae sunt enim iniquitates nostrae coram te et

peccata nostra responderunt nobis quia scelera nostra nobiscum et iniquitates

nostras cognovimus</p>
<p><span class=c>13</span> peccare et mentiri contra Dominum et aversi sumus ne iremus

post tergum Dei nostri ut loqueremur calumniam et transgressionem concepimus et

locuti sumus de corde verba mendacii</p>
<p><span class=c>14</span> et conversum est retrorsum iudicium et iustitia longe stetit

quia corruit in platea veritas et aequitas non potuit ingredi</p>
<p><span class=c>15</span> et facta est veritas in oblivione et qui recessit a malo

praedae patuit et vidit Dominus et malum apparuit in oculis eius quia non est

iudicium</p>
<p><span class=c>16</span> et vidit quia non est vir et aporiatus est quia non est qui

occurrat et salvavit sibi brachium suum et iustitia eius ipsa confirmavit eum</p>
<p><span class=c>17</span> indutus est iustitia ut lorica et galea salutis in capite eius

indutus est vestimentis ultionis et opertus est quasi pallio zeli</p>
<p><span class=c>18</span> sicut ad vindictam quasi ad retributionem indignationis

hostibus suis et vicissitudinem inimicis suis insulis vicem reddet</p>
<p><span class=c>19</span> et timebunt qui ab occidente nomen Domini et qui ab ortu solis

gloriam eius cum venerit quasi fluvius violentus quem spiritus Domini cogit</p>
<p><span class=c>20</span> et venerit Sion redemptor et eis qui redeunt ab iniquitate in

Iacob dicit Dominus</p>
<p><span class=c>21</span> hoc foedus meum cum eis dicit Dominus spiritus meus qui est in

te et verba mea quae posui in ore tuo non recedent de ore tuo et de ore seminis

tui et de ore seminis seminis tui dixit Dominus amodo et usque in sempiternum</p>
<p><span class=gl>60</span> surge inluminare quia venit lumen tuum et gloria Domini

super te orta est</p>
<p><span class=c>2</span> quia ecce tenebrae operient terram et caligo populos super te

autem orietur Dominus et gloria eius in te videbitur</p>
<p><span class=c>3</span> et ambulabunt gentes in lumine tuo et reges in splendore ortus

tui</p>
<p><span class=c>4</span> leva in circuitu oculos tuos et vide omnes isti congregati sunt

venerunt tibi filii tui de longe venient et filiae tuae in latere sugent</p>
<p><span class=c>5</span> tunc videbis et afflues et mirabitur et dilatabitur cor tuum

quando conversa fuerit ad te multitudo maris fortitudo gentium venerit tibi</p>
<p><span class=c>6</span> inundatio camelorum operiet te dromedariae Madian et Efa omnes

de Saba venient aurum et tus deferentes et laudem Domino adnuntiantes</p>
<p><span class=c>7</span> omne pecus Cedar congregabitur tibi arietes Nabaioth

ministrabunt tibi offerentur super placabili altari meo et domum maiestatis

meae glorificabo</p>
<p><span class=c>8</span> qui sunt isti qui ut nubes volant et quasi columbae ad

fenestras suas</p>
<p><span class=c>9</span> me enim insulae expectant et naves maris in principio ut

adducam filios tuos de longe argentum eorum et aurum eorum cum eis nomini

Domini Dei tui et Sancto Israhel quia glorificavit te</p>
<p><span class=c>10</span> et aedificabunt filii peregrinorum muros tuos et reges eorum

ministrabunt tibi in indignatione enim mea percussi te et in reconciliatione

mea misertus sum tui</p>
<p><span class=c>11</span> et aperientur portae tuae iugiter die et nocte non claudentur

ut adferatur ad te fortitudo gentium et reges earum adducantur</p>
<p><span class=c>12</span> gens enim et regnum quod non servierit tibi peribit et gentes

solitudine vastabuntur</p>
<p><span class=c>13</span> gloria Libani ad te veniet abies et buxus et pinus simul ad

ornandum locum sanctificationis meae et locum pedum meorum glorificabo</p>
<p><span class=c>14</span> et venient ad te curvi filii eorum qui humiliaverunt te et

adorabunt vestigia pedum tuorum omnes qui detrahebant tibi et vocabunt te

civitatem Domini Sion Sancti Israhel</p>
<p><span class=c>15</span> pro eo quod fuisti derelicta et odio habita et non erat qui

per te transiret ponam te in superbiam saeculorum gaudium in generationem et

generationem</p>
<p><span class=c>16</span> et suges lac gentium et mamilla regum lactaberis et scies quia

ego Dominus salvans te et redemptor tuus Fortis Iacob</p>
<p><span class=c>17</span> pro aere adferam aurum et pro ferro adferam argentum et pro

lignis aes et pro lapidibus ferrum et ponam visitationem tuam pacem et

praepositos tuos iustitiam</p>
<p><span class=c>18</span> non audietur ultra iniquitas in terra tua vastitas et

contritio in terminis tuis et occupabit salus muros tuos et portas tuas

laudatio</p>
<p><span class=c>19</span> non erit tibi amplius sol ad lucendum per diem nec splendor

lunae inluminabit te sed erit tibi Dominus in lucem sempiternam et Deus tuus in

gloriam tuam</p>
<p><span class=c>20</span> non occidet ultra sol tuus et luna tua non minuetur quia

Dominus erit in lucem sempiternam et conplebuntur dies luctus tui</p>
<p><span class=c>21</span> populus autem tuus omnes iusti in perpetuum hereditabunt

terram germen plantationis meae opus manus meae ad glorificandum</p>
<p><span class=c>22</span> minimus erit in mille et parvulus in gentem fortissimam ego

Dominus in tempore eius subito faciam istud</p>
<p><span class=gl>61</span> spiritus Domini super me eo quod unxerit Dominus me ad

adnuntiandum mansuetis misit me ut mederer contritis corde et praedicarem captivis

indulgentiam et clausis apertionem</p>
<p><span class=c>2</span> ut praedicarem annum placabilem Domini et diem ultionis Deo

nostro ut consolarer omnes lugentes</p>
<p><span class=c>3</span> ut ponerem lugentibus Sion et darem eis coronam pro cinere

oleum gaudii pro luctu pallium laudis pro spiritu maeroris et vocabuntur in ea

fortes iustitiae plantatio Domini ad glorificandum</p>
<p><span class=c>4</span> et aedificabunt deserta a saeculo et ruinas antiquas erigent et

instaurabunt civitates desertas dissipatas in generationem et generationem</p>
<p><span class=c>5</span> et stabunt alieni et pascent pecora vestra et filii

peregrinorum agricolae et vinitores vestri erunt</p>
<p><span class=c>6</span> vos autem sacerdotes Domini vocabimini ministri Dei nostri

dicetur vobis fortitudinem gentium comedetis et in gloria earum superbietis</p>
<p><span class=c>7</span> pro confusione vestra duplici et rubore laudabunt partem eorum

propter hoc in terra sua duplicia possidebunt laetitia sempiterna erit eis</p>
<p><span class=c>8</span> quia ego Dominus diligens iudicium odio habens rapinam in

holocausto et dabo opus eorum in veritate et foedus perpetuum feriam eis</p>
<p><span class=c>9</span> et scietur in gentibus semen eorum et germen eorum in medio

populorum omnes qui viderint eos cognoscent eos quia isti sunt semen cui

benedixit Dominus</p>
<p><span class=c>10</span> gaudens gaudebo in Domino et exultabit anima mea in Deo meo

quia induit me vestimentis salutis et indumento iustitiae circumdedit me quasi

sponsum decoratum corona et quasi sponsam ornatam monilibus suis</p>
<p><span class=c>11</span> sicut enim terra profert germen suum et sicut hortus semen

suum germinat sic Dominus Deus germinabit iustitiam et laudem coram universis

gentibus</p>
<p><span class=gl>62</span> propter Sion non tacebo et propter Hierusalem non quiescam

donec egrediatur ut splendor iustus eius et salvator eius ut lampas accendatur</p>
<p><span class=c>2</span> et videbunt gentes iustum tuum et cuncti reges inclitum tuum et

vocabitur tibi nomen novum quod os Domini nominabit</p>
<p><span class=c>3</span> et eris corona gloriae in manu Domini et diadema regni in manu

Dei tui</p>
<p><span class=c>4</span> non vocaberis ultra Derelicta et terra tua non vocabitur

amplius Desolata sed vocaberis Voluntas mea in ea et terra tua Inhabitata quia

conplacuit Domino in te et terra tua inhabitabitur</p>
<p><span class=c>5</span> habitabit enim iuvenis cum virgine et habitabunt in te filii

tui et gaudebit sponsus super sponsam gaudebit super te Deus tuus</p>
<p><span class=c>6</span> super muros tuos Hierusalem constitui custodes tota die et tota

nocte perpetuo non tacebunt qui reminiscimini Domini ne taceatis</p>
<p><span class=c>7</span> et ne detis silentium ei donec stabiliat et donec ponat

Hierusalem laudem in terra</p>
<p><span class=c>8</span> iuravit Dominus in dextera sua et in brachio fortitudinis suae

si dedero triticum tuum ultra cibum inimicis tuis et si biberint filii alieni

vinum tuum in quo laborasti</p>
<p><span class=c>9</span> quia qui congregabunt illud comedent et laudabunt Dominum et

qui conportant illud bibent in atriis sanctis meis</p>
<p><span class=c>10</span> transite transite per portas praeparate viam populo planum

facite iter et eligite lapides elevate signum ad populos</p>
<p><span class=c>11</span> ecce Dominus auditum fecit in extremis terrae dicite filiae

Sion ecce salvator tuus venit ecce merces eius cum eo et opus eius coram illo</p>
<p><span class=c>12</span> et vocabunt eos Populus sanctus Redempti a Domino tu autem

vocaberis Quaesita civitas et non Derelicta</p>
<p><span class=gl>63</span> quis est iste qui venit de Edom tinctis vestibus de Bosra

iste formonsus in stola sua gradiens in multitudine fortitudinis suae ego qui

loquor iustitiam et propugnator sum ad salvandum</p>
<p><span class=c>2</span> quare ergo rubrum est indumentum tuum et vestimenta tua sicut

calcantium in torculari</p>
<p><span class=c>3</span> torcular calcavi solus et de gentibus non est vir mecum calcavi

eos in furore meo et conculcavi eos in ira mea et aspersus est sanguis eorum

super vestimenta mea et omnia indumenta mea inquinavi</p>
<p><span class=c>4</span> dies enim ultionis in corde meo annus redemptionis meae venit</p>
<p><span class=c>5</span> circumspexi et non erat auxiliator quaesivi et non fuit qui

adiuvaret et salvavit mihi brachium meum et indignatio mea ipsa auxiliata est

mihi</p>
<p><span class=c>6</span> et conculcavi populos in furore meo et inebriavi eos in

indignatione mea et detraxi in terra virtutem eorum</p>
<p><span class=c>7</span> miserationum Domini recordabor laudem Domini super omnibus quae

reddidit nobis Dominus et super multitudinem bonorum domui Israhel quae

largitus est eis secundum indulgentiam suam et secundum multitudinem

misericordiarum suarum</p>
<p><span class=c>8</span> et dixit verumtamen populus meus est filii non negantes et

factus est eis salvator</p>
<p><span class=c>9</span> in omni tribulatione eorum non est tribulatus et angelus faciei

eius salvavit eos in dilectione sua et in indulgentia sua ipse redemit eos et

portavit eos et levavit eos cunctis diebus saeculi</p>
<p><span class=c>10</span> ipsi autem ad iracundiam provocaverunt et adflixerunt spiritum

Sancti eius et conversus est eis in inimicum et ipse debellavit eos</p>
<p><span class=c>11</span> et recordatus est dierum saeculi Mosi populi sui ubi est qui

eduxit eos de mari cum pastoribus gregis sui ubi est qui posuit in medio eius

spiritum Sancti sui</p>
<p><span class=c>12</span> qui eduxit ad dexteram Mosen brachio maiestatis suae qui

scidit aquas ante eos ut faceret sibi nomen sempiternum</p>
<p><span class=c>13</span> qui duxit eos per abyssos quasi equum in deserto non

inpingentem</p>
<p><span class=c>14</span> quasi animal in campo descendens spiritus Domini ductor eius

fuit sic adduxisti populum tuum ut faceres tibi nomen gloriae</p>
<p><span class=c>15</span> adtende de caelo et vide de habitaculo sancto tuo et gloriae

tuae ubi est zelus tuus et fortitudo tua multitudo viscerum tuorum et

miserationum tuarum super me continuerunt se</p>
<p><span class=c>16</span> tu enim pater noster et Abraham nescivit nos et Israhel

ignoravit nos tu Domine pater noster redemptor noster a saeculo nomen tuum</p>
<p><span class=c>17</span> quare errare nos fecisti Domine de viis tuis indurasti cor

nostrum ne timeremus te convertere propter servos tuos tribus hereditatis tuae</p>
<p><span class=c>18</span> quasi nihilum possederunt populum sanctum tuum hostes nostri

conculcaverunt sanctificationem tuam</p>
<p><span class=c>19</span> facti sumus quasi in principio cum non dominareris nostri

neque invocaretur nomen tuum super nos</p>
<p><span class=gl>64</span> utinam disrumperes caelos et descenderes a facie tua montes

defluerent</p>
<p><span class=c>2</span> sicut exustio ignis tabescerent aquae arderent igni ut notum

fieret nomen tuum inimicis tuis a facie tua gentes turbarentur</p>
<p><span class=c>3</span> cum feceris mirabilia non sustinebimus descendisti et a facie

tua montes defluxerunt</p>
<p><span class=c>4</span> a saeculo non audierunt neque auribus perceperunt oculus non

vidit Deus absque te quae praeparasti expectantibus te</p>
<p><span class=c>5</span> occurristi laetanti et facienti iustitiam in viis tuis

recordabuntur tui ecce tu iratus es et peccavimus in ipsis fuimus semper et

salvabimur</p>
<p><span class=c>6</span> et facti sumus ut inmundus omnes nos quasi pannus menstruatae

universae iustitiae nostrae et cecidimus quasi folium universi et iniquitates

nostrae quasi ventus abstulerunt nos</p>
<p><span class=c>7</span> non est qui invocet nomen tuum qui consurgat et teneat te

abscondisti faciem tuam a nobis et adlisisti nos in manu iniquitatis nostrae</p>
<p><span class=c>8</span> et nunc Domine pater noster es tu nos vero lutum et fictor

noster et opera manuum tuarum omnes nos</p>
<p><span class=c>9</span> ne irascaris Domine satis et ne ultra memineris iniquitatis

ecce respice populus tuus omnes nos</p>
<p><span class=c>10</span> civitas sancti tui facta est deserta Sion deserta facta est

Hierusalem desolata</p>
<p><span class=c>11</span> domus sanctificationis nostrae et gloriae nostrae ubi

laudaverunt te patres nostri facta est in exustionem ignis et omnia

desiderabilia nostra versa sunt in ruinas</p>
<p><span class=c>12</span> numquid super his continebis te Domine tacebis et adfliges nos

vehementer</p>
<p><span class=gl>65</span> quaesierunt me qui ante non interrogabant invenerunt qui

non quaesierunt me dixi ecce ego ecce ego ad gentem quae non vocabat nomen meum</p>
<p><span class=c>2</span> expandi manus meas tota die ad populum incredulum qui graditur

in via non bona post cogitationes suas</p>
<p><span class=c>3</span> populus qui ad iracundiam provocat me ante faciem meam semper

qui immolant in hortis et sacrificant super lateres</p>
<p><span class=c>4</span> qui habitant in sepulchris et in delubris idolorum dormiunt qui

comedunt carnem suillam et ius profanum in vasis eorum</p>
<p><span class=c>5</span> qui dicunt recede a me non adpropinques mihi quia inmundus es

isti fumus erunt in furore meo ignis ardens tota die</p>
<p><span class=c>6</span> ecce scriptum est coram me non tacebo sed reddam et retribuam

in sinu eorum</p>
<p><span class=c>7</span> iniquitates vestras et iniquitates patrum vestrorum simul dicit

Dominus qui sacrificaverunt super montes et super colles exprobraverunt mihi et

remetiar opus eorum primum in sinu eorum</p>
<p><span class=c>8</span> haec dicit Dominus quomodo si inveniatur granum in botro et

dicatur ne dissipes illud quoniam benedictio est sic faciam propter servos meos

ut non disperdam totum</p>
<p><span class=c>9</span> et educam de Iacob semen et de Iuda possidentem montes meos et

hereditabunt eam electi mei et servi mei habitabunt ibi</p>
<p><span class=c>10</span> et erunt campestria in caulas gregum et vallis Achor in cubile

armentorum populo meo qui requisierunt me</p>
<p><span class=c>11</span> et vos qui dereliquistis Dominum qui obliti estis montem

sanctum meum qui ponitis Fortunae mensam et libatis super eam</p>
<p><span class=c>12</span> numerabo vos in gladio et omnes in caede corruetis pro eo quod

vocavi et non respondistis locutus sum et non audistis et faciebatis malum in

oculis meis et quae nolui elegistis</p>
<p><span class=c>13</span> propter hoc haec dicit Dominus Deus ecce servi mei comedent et

vos esurietis ecce servi mei bibent et vos sitietis</p>
<p><span class=c>14</span> ecce servi mei laetabuntur et vos confundemini ecce servi mei

laudabunt prae exultatione cordis et vos clamabitis prae dolore cordis et prae

contritione spiritus ululabitis</p>
<p><span class=c>15</span> et dimittetis nomen vestrum in iuramentum electis meis et

interficiet te Dominus Deus et servos suos vocabit nomine alio</p>
<p><span class=c>16</span> in quo qui benedictus est super terram benedicetur in Deo amen

et qui iurat in terra iurabit in Deo amen quia oblivioni traditae sunt

angustiae priores et quia absconditae sunt ab oculis nostris</p>
<p><span class=c>17</span> ecce enim ego creo caelos novos et terram novam et non erunt

in memoria priora et non ascendent super cor</p>
<p><span class=c>18</span> sed gaudebitis et exultabitis usque in sempiternum in his quae

ego creo quia ecce ego creo Hierusalem exultationem et populum eius gaudium</p>
<p><span class=c>19</span> et exultabo in Hierusalem et gaudebo in populo meo et non

audietur in eo ultra vox fletus et vox clamoris</p>
<p><span class=c>20</span> non erit ibi amplius infans dierum et senex qui non impleat

dies suos quoniam puer centum annorum morietur et peccator centum annorum

maledictus erit</p>
<p><span class=c>21</span> et aedificabunt domos et habitabunt et plantabunt vineas et

comedent fructum earum</p>
<p><span class=c>22</span> non aedificabunt et alius habitabit non plantabunt et alius

comedet secundum dies enim ligni erunt dies populi mei et opera manuum eorum

inveterabunt</p>
<p><span class=c>23</span> electis meis non laborabunt frustra neque generabunt in

conturbatione quia semen benedictorum Domini est et nepotes eorum cum eis</p>
<p><span class=c>24</span> eritque antequam clament ego exaudiam adhuc illis loquentibus

ego audiam</p>
<p><span class=c>25</span> lupus et agnus pascentur simul et leo et bos comedent paleas

et serpenti pulvis panis eius non nocebunt neque occident in omni monte sancto

meo dicit Dominus</p>
<p><span class=gl>66</span> haec dicit Dominus caelum sedis mea et terra scabillum

pedum meorum quae ista domus quam aedificabitis mihi et quis iste locus quietis

meae</p>
<p><span class=c>2</span> omnia haec manus mea fecit et facta sunt universa ista dicit

Dominus ad quem autem respiciam nisi ad pauperculum et contritum spiritu et

trementem sermones meos</p>
<p><span class=c>3</span> qui immolat bovem quasi qui interficiat virum qui mactat pecus

quasi qui excerebret canem qui offert oblationem quasi qui sanguinem suillum

offerat qui recordatur turis quasi qui benedicat idolo haec omnia elegerunt in

viis suis et in abominationibus suis anima eorum delectata est</p>
<p><span class=c>4</span> unde et ego eligam inlusiones eorum et quae timebant adducam

eis quia vocavi et non erat qui responderet locutus sum et non audierunt

feceruntque malum in oculis meis et quae nolui elegerunt</p>
<p><span class=c>5</span> audite verbum Domini qui tremetis ad verbum eius dixerunt

fratres vestri odientes vos et abicientes propter nomen meum glorificetur

Dominus et videbimus in laetitia vestra ipsi autem confundentur</p>
<p><span class=c>6</span> vox populi de civitate vox de templo vox Domini reddentis

retributionem inimicis suis</p>
<p><span class=c>7</span> antequam parturiret peperit antequam veniret partus eius

peperit masculum</p>
<p><span class=c>8</span> quis audivit umquam tale et quis vidit huic simile numquid

parturiet terra in die una aut parietur gens simul quia parturivit et peperit

Sion filios suos</p>
<p><span class=c>9</span> numquid ego qui alios parere facio ipse non pariam dicit

Dominus si ego qui generationem ceteris tribuo sterilis ero ait Dominus Deus

tuus</p>
<p><span class=c>10</span> laetamini cum Hierusalem et exultate in ea omnes qui diligitis

eam gaudete cum ea gaudio universi qui lugetis super eam</p>
<p><span class=c>11</span> ut sugatis et repleamini ab ubere consolationis eius ut

mulgeatis et deliciis affluatis ab omnimoda gloria eius</p>
<p><span class=c>12</span> quia haec dicit Dominus ecce ego declinabo super eam quasi

fluvium pacis et quasi torrentem inundantem gloriam gentium quam sugetis ad

ubera portabimini et super genua blandientur vobis</p>
<p><span class=c>13</span> quomodo si cui mater blandiatur ita ego consolabor vos et in

Hierusalem consolabimini</p>
<p><span class=c>14</span> videbitis et gaudebit cor vestrum et ossa vestra quasi herba

germinabunt et cognoscetur manus Domini servis eius et indignabitur inimicis

suis</p>
<p><span class=c>15</span> quia ecce Dominus in igne veniet et quasi turbo quadrigae eius

reddere in indignatione furorem suum et increpationem suam in flamma ignis</p>
<p><span class=c>16</span> quia in igne Dominus diiudicatur et in gladio suo ad omnem

carnem et multiplicabuntur interfecti a Domino</p>
<p><span class=c>17</span> qui sanctificabantur et mundos se putabant in hortis post unam

intrinsecus qui comedebant carnem suillam et abominationem et murem simul

consumentur dicit Dominus</p>
<p><span class=c>18</span> ego autem opera eorum et cogitationes eorum venio ut congregem

cum omnibus gentibus et linguis et venient et videbunt gloriam meam</p>
<p><span class=c>19</span> et ponam in eis signum et mittam ex eis qui salvati fuerint ad

gentes in mari in Africa in Lydia tenentes sagittam in Italiam et Graeciam ad

insulas longe ad eos qui non audierunt de me et non viderunt gloriam meam et

adnuntiabunt gloriam meam gentibus</p>
<p><span class=c>20</span> et adducent omnes fratres vestros de cunctis gentibus donum

Domino in equis et in quadrigis et in lecticis et in mulis et in carrucis ad

montem sanctum meum Hierusalem dicit Dominus quomodo si inferant filii Israhel

munus in vase mundo in domum Domini</p>
<p><span class=c>21</span> et adsumam ex eis in sacerdotes et in Levitas dicit Dominus</p>
<p><span class=c>22</span> quia sicut caeli novi et terra nova quae ego facio stare coram

me dicit Dominus sic stabit semen vestrum et nomen vestrum</p>
<p><span class=c>23</span> et erit mensis ex mense et sabbatum ex sabbato veniet omnis

caro ut adoret coram facie mea dicit Dominus</p>
<p><span class=c>24</span> et egredientur et videbunt cadavera virorum qui praevaricati

sunt in me vermis eorum non morietur et ignis eorum non extinguetur et erunt

usque ad satietatem visionis omni carni</p>
<hr align=center width=300 size=1 style='color:#c0c0c0'>
<p class=c><a href="index.htm">Index</a>

&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
<a href="jer.htm">Poster</a></p>
</td></tr>
</table>









		


</body>
</html>

