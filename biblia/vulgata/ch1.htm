<html>
<head>
<title>Vulgata. Paralipomenon I</title>
<meta http-equiv="Content-Type" content="text/html; charset=utf-8">
<meta name="author" content="Institute for Biblical Content">
<meta name="keywords" content="Library Paracalypsis, Vulgata">
<meta name="description" content="Vulgata">
<link href="../../lat.css" rel="stylesheet" type="text/css">
<style rel="stylesheet" type="text/css">

span.gl {font-size:16pt;font-weight:bold}

span.c{font-size:8pt;font-weight:bold}
</style>
</head>
<body>
﻿


<p>


<table style='border:solid black .25pt' align=center cellpadding=15 cellspacing=0 width=700>
<tr><td>
<h2>Paralipomenon I</h2>
<p><span class=gl>1</span> Adam Seth Enos</p>
<p><span class=c>2</span> Cainan Malelehel Iared</p>
<p><span class=c>3</span> Enoch Matusale Lamech</p>
<p><span class=c>4</span> Noe Sem Ham et Iafeth</p>
<p><span class=c>5</span> filii Iafeth Gomer Magog Madai et Iavan Thubal Mosoch Thiras</p>
<p><span class=c>6</span> porro filii Gomer Aschenez et Rifath et Thogorma</p>
<p><span class=c>7</span> filii autem Iavan Elisa et Tharsis Cetthim et Dodanim</p>
<p><span class=c>8</span> filii Ham Chus et Mesraim Phut et Chanaan</p>
<p><span class=c>9</span> filii autem Chus Saba et Evila Sabatha et Rechma et Sabathaca

porro filii Rechma Saba et Dadan</p>
<p><span class=c>10</span> Chus autem genuit Nemrod iste coepit esse potens in terra</p>
<p><span class=c>11</span> Mesraim vero genuit Ludim et Anamim et Laabim et Nepthuim</p>
<p><span class=c>12</span> Phethrosim quoque et Chasluim de quibus egressi sunt

Philisthim et Capthurim</p>
<p><span class=c>13</span> Chanaan vero genuit Sidonem primogenitum et Heth</p>
<p><span class=c>14</span> Iebuseum quoque et Amorreum et Gergeseum</p>
<p><span class=c>15</span> Evheumque et Aruceum et Asineum</p>
<p><span class=c>16</span> Aradium quoque et Samareum et Ematheum</p>
<p><span class=c>17</span> filii Sem Aelam et Assur et Arfaxad et Lud et Aram et Us et

Hul et Gothor et Mosoch</p>
<p><span class=c>18</span> Arfaxad autem genuit Sala qui et ipse genuit Heber</p>
<p><span class=c>19</span> porro Heber nati sunt duo filii nomen uni Phaleg quia in

diebus eius divisa est terra et nomen fratris eius Iectan</p>
<p><span class=c>20</span> Iectan autem genuit Helmodad et Saleph et Asermoth et Iare</p>
<p><span class=c>21</span> Aduram quoque et Uzal et Decla</p>
<p><span class=c>22</span> Ebal etiam et Abimahel et Saba necnon</p>
<p><span class=c>23</span> et Ophir et Evila et Iobab omnes isti filii Iectan</p>
<p><span class=c>24</span> Sem Arfaxad Sale</p>
<p><span class=c>25</span> Heber Phaleg Raau</p>
<p><span class=c>26</span> Serug Nahor Thare</p>
<p><span class=c>27</span> Abram iste est Abraham</p>
<p><span class=c>28</span> filii autem Abraham Isaac et Ismahel</p>
<p><span class=c>29</span> et hae generationes eorum primogenitus Ismahelis Nabaioth et

Cedar et Adbeel et Mabsam</p>
<p><span class=c>30</span> Masma et Duma Massa Adad et Thema</p>
<p><span class=c>31</span> Iathur Naphis Cedma hii sunt filii Ismahelis</p>
<p><span class=c>32</span> filii autem Cetthurae concubinae Abraham quos genuit Zamram

Iecsan Madan Madian Iesboc Sue porro filii Iecsan Saba et Dadan</p>
<p><span class=c>33</span> filii autem Madian Epha et Apher et Enoch et Abida et Eldaa

omnes hii filii Cetthurae</p>
<p><span class=c>34</span> generavit autem Abraham Isaac cuius fuerunt filii Esau et

Israhel</p>
<p><span class=c>35</span> filii Esau Eliphaz Rauhel Iaus Ialam Core</p>
<p><span class=c>36</span> filii Eliphaz Theman Omer Sepphu Gethem Cenez Thamna Amalech</p>
<p><span class=c>37</span> filii Rauhel Naath Zara Samma Maza</p>
<p><span class=c>38</span> filii Seir Lothan Sobal Sebeon Ana Dison Eser Disan</p>
<p><span class=c>39</span> filii Lothan Horri Humam soror autem Lothan fuit Thamna</p>
<p><span class=c>40</span> filii Sobal Alian et Manaath et Ebal et Sepphi et Onam filii

Sebeon Aia et Ana filii Ana Dison</p>
<p><span class=c>41</span> filii Dison Amaran et Eseban et Iethran et Charan</p>
<p><span class=c>42</span> filii Eser Balaan et Zaban et Iacan filii Dison Us et Aran</p>
<p><span class=c>43</span> isti sunt reges qui imperaverunt in terra Edom antequam esset

rex super filios Israhel Bale filius Beor et nomen civitatis eius Denaba</p>
<p><span class=c>44</span> mortuus est autem Bale et regnavit pro eo Iobab filius Zare de

Bosra</p>
<p><span class=c>45</span> cumque et Iobab fuisset mortuus regnavit pro eo Husam de terra

Themanorum</p>
<p><span class=c>46</span> obiit quoque et Husam et regnavit pro eo Adad filius Badad qui

percussit Madian in terra Moab et nomen civitatis eius Avith</p>
<p><span class=c>47</span> cumque et Adad fuisset mortuus regnavit pro eo Semla de

Masreca</p>
<p><span class=c>48</span> sed et Semla mortuus est et regnavit pro eo Saul de Rooboth

quae iuxta amnem sita est</p>
<p><span class=c>49</span> mortuo quoque Saul regnavit pro eo Baalanan filius Achobor</p>
<p><span class=c>50</span> sed et hic mortuus est et regnavit pro eo Adad cuius urbis

fuit nomen Phou et appellata est uxor eius Mehetabel filia Matred filiae Mezaab</p>
<p><span class=c>51</span> Adad autem mortuo duces pro regibus in Edom esse coeperunt dux

Thamna dux Alva dux Ietheth</p>
<p><span class=c>52</span> dux Oolibama dux Hela dux Phinon</p>
<p><span class=c>53</span> dux Cenez dux Theman dux Mabsar</p>
<p><span class=c>54</span> dux Magdihel dux Iram hii duces Edom</p>
<p><span class=gl>2</span> filii autem Israhel Ruben Symeon Levi Iuda Isachar et

Zabulon</p>
<p><span class=c>2</span> Ioseph Beniamin Nepthali Gad Aser</p>
<p><span class=c>3</span> filii Iuda Her Aunan Sela tres nati sunt ei de filia Sue

Chananitidis fuit autem Her primogenitus Iuda malus coram Domino et occidit eum</p>
<p><span class=c>4</span> Thamar autem nurus eius peperit ei Phares et Zara omnes ergo

filii Iuda quinque</p>
<p><span class=c>5</span> filii autem Phares Esrom et Hamul</p>
<p><span class=c>6</span> filii quoque Zarae Zamri et Ethan et Eman Chalchal quoque et

Darda simul quinque</p>
<p><span class=c>7</span> filii Carmi Achar qui turbavit Israhel et peccavit in furto

anathematis</p>
<p><span class=c>8</span> filii Ethan Azarias</p>
<p><span class=c>9</span> filii autem Esrom qui nati sunt ei Ieremahel et Ram et Chalubi</p>
<p><span class=c>10</span> porro Ram genuit Aminadab Aminadab autem genuit Naasson

principem filiorum Iuda</p>
<p><span class=c>11</span> Naasson quoque genuit Salma de quo ortus est Boez</p>
<p><span class=c>12</span> Boez vero genuit Obed qui et ipse genuit Isai</p>
<p><span class=c>13</span> Isai autem genuit primogenitum Heliab secundum Abinadab

tertium Samaa</p>
<p><span class=c>14</span> quartum Nathanahel quintum Raddai</p>
<p><span class=c>15</span> sextum Asom septimum David</p>
<p><span class=c>16</span> quorum sorores fuerunt Sarvia et Abigail filii Sarviae Abisai

Ioab et Asahel tres</p>
<p><span class=c>17</span> Abigail autem genuit Amasa cuius pater fuit Iether Ismahelites</p>
<p><span class=c>18</span> Chaleb vero filius Esrom accepit uxorem nomine Azuba de qua

genuit Ierioth fueruntque filii eius Iesar et Sobab et Ardon</p>
<p><span class=c>19</span> cumque mortua fuisset Azuba accepit uxorem Chaleb Ephrath quae

peperit ei Ur</p>
<p><span class=c>20</span> porro Ur genuit Uri et Uri genuit Beselehel</p>
<p><span class=c>21</span> post haec ingressus est Esrom ad filiam Machir patris Galaad

et accepit eam cum esset annorum sexaginta quae peperit ei Segub</p>
<p><span class=c>22</span> sed et Segub genuit Iair et possedit viginti tres civitates in

terra Galaad</p>
<p><span class=c>23</span> cepitque Gessur et Aram oppida Iair et Canath et viculos eius

sexaginta civitatum omnes isti filii Machir patris Galaad</p>
<p><span class=c>24</span> cum autem mortuus esset Esrom ingressus est Chaleb ad Ephrata

habuit quoque Esrom uxorem Abia quae peperit ei Assur patrem Thecue</p>
<p><span class=c>25</span> nati sunt autem filii Hieramehel primogeniti Esrom Ram

primogenitus eius et Buna et Aran et Asom et Ahia</p>
<p><span class=c>26</span> duxit quoque uxorem alteram Hieramehel nomine Atara quae fuit

mater Onam</p>
<p><span class=c>27</span> sed et filii Ram primogeniti Hieramehel fuerunt Moos et Iamin

et Achar</p>
<p><span class=c>28</span> Onam autem habuit filios Semmei et Iada filii autem Semmei

Nadab et Abisur</p>
<p><span class=c>29</span> nomen vero uxoris Abisur Abiail quae peperit Ahobban et Molid</p>
<p><span class=c>30</span> filii autem Nadab fuerunt Saled et Apphaim mortuus est autem

Saled absque liberis</p>
<p><span class=c>31</span> filius vero Apphaim Iesi qui Iesi genuit Sesan porro Sesan

genuit Oholi</p>
<p><span class=c>32</span> filii autem Iada fratris Semmei Iether et Ionathan sed et

Iether mortuus est absque liberis</p>
<p><span class=c>33</span> porro Ionathan genuit Phaleth et Ziza isti fuerunt filii

Hieramehel</p>
<p><span class=c>34</span> Sesan autem non habuit filios sed filias et servum aegyptium

nomine Ieraa</p>
<p><span class=c>35</span> deditque ei filiam suam uxorem quae peperit ei Eththei</p>
<p><span class=c>36</span> Eththei autem genuit Nathan et Nathan genuit Zabad</p>
<p><span class=c>37</span> Zabad quoque genuit Ophlal et Ophlal genuit Obed</p>
<p><span class=c>38</span> Obed genuit Ieu Ieu genuit Azariam</p>
<p><span class=c>39</span> Azarias genuit Helles Helles genuit Elasa</p>
<p><span class=c>40</span> Elasa genuit Sisamoi Sisamoi genuit Sellum</p>
<p><span class=c>41</span> Sellum genuit Icamian Icamian genuit Elisama</p>
<p><span class=c>42</span> filii autem Chaleb fratris Hieramehel Mosa primogenitus eius

ipse est pater Ziph et filii Maresa patris Hebron</p>
<p><span class=c>43</span> porro filii Hebron Core et Thapphu et Recem et Samma</p>
<p><span class=c>44</span> Samma autem genuit Raam patrem Iercaam et Recem genuit Semmei</p>
<p><span class=c>45</span> filius Semmei Maon et Maon pater Bethsur</p>
<p><span class=c>46</span> Epha autem concubina Chaleb peperit Arran et Musa et Gezez

porro Arran genuit Gezez</p>
<p><span class=c>47</span> filii Iadai Regom et Iotham et Gesum et Phaleth et Epha et

Saaph</p>
<p><span class=c>48</span> concubina Chaleb Maacha peperit Saber et Tharana</p>
<p><span class=c>49</span> genuit autem Saaph pater Madmena Sue patrem Machbena et patrem

Gabaa filia vero Chaleb fuit Achsa</p>
<p><span class=c>50</span> hii erant filii Chaleb filii Ur primogeniti Ephrata Sobal

pater Cariathiarim</p>
<p><span class=c>51</span> Salma pater Bethleem Ariph pater Bethgader</p>
<p><span class=c>52</span> fuerunt autem filii Sobal patris Cariathiarim qui videbat

dimidium requietionum</p>
<p><span class=c>53</span> et de cognatione Cariathiarim Iethrei et Apphutei et Semathei

et Maserei ex his egressi sunt Saraitae et Esthaolitae</p>
<p><span class=c>54</span> filii Salma Bethleem et Netophathi coronae domus Ioab et

dimidium requietionis Sarai</p>
<p><span class=c>55</span> cognationes quoque scribarum habitantium in Iabis canentes

atque resonantes et in tabernaculis commorantes hii sunt Cinei qui venerunt de

calore patris domus Rechab</p>
<p><span class=gl>3</span> David vero hos habuit filios qui ei nati sunt in Hebron

primogenitum Amnon ex Achinaam Iezrahelitide secundum Danihel de Abigail

Carmelitide</p>
<p><span class=c>2</span> tertium Absalom filium Maacha filiae Tholmei regis Gessur

quartum Adoniam filium Aggith</p>
<p><span class=c>3</span> quintum Saphatiam ex Abital sextum Iethraam de Egla uxore sua</p>
<p><span class=c>4</span> sex ergo nati sunt ei in Hebron ubi regnavit septem annis et

sex mensibus triginta autem et tribus annis regnavit in Hierusalem</p>
<p><span class=c>5</span> porro in Hierusalem nati sunt ei filii Samaa et Sobab et Nathan

et Salomon quattuor de Bethsabee filia Amihel</p>
<p><span class=c>6</span> Iebaar quoque et Elisama</p>
<p><span class=c>7</span> et Eliphalet et Noge et Napheg et Iaphie</p>
<p><span class=c>8</span> necnon Elisama et Heliade et Eliphalet novem</p>
<p><span class=c>9</span> omnes hii filii David absque filiis concubinarum habuerunt

sororem Thamar</p>
<p><span class=c>10</span> filius autem Salomonis Roboam cuius Abia filius genuit Asa de

hoc quoque natus est Iosaphat</p>
<p><span class=c>11</span> pater Ioram qui Ioram genuit Ohoziam ex quo ortus est Ioas</p>
<p><span class=c>12</span> et huius Amasias filius genuit Azariam porro Azariae filius

Ioatham</p>
<p><span class=c>13</span> procreavit Achaz patrem Ezechiae de quo natus est Manasses</p>
<p><span class=c>14</span> sed et Manasses genuit Amon patrem Iosiae</p>
<p><span class=c>15</span> filii autem Iosiae fuerunt primogenitus Iohanan secundus

Ioacim tertius Sedecias quartus Sellum</p>
<p><span class=c>16</span> de Ioacim natus est Iechonias et Sedecias</p>
<p><span class=c>17</span> filii Iechoniae fuerunt Asir Salathihel</p>
<p><span class=c>18</span> Melchiram Phadaia Sennaser et Iecemia Sama et Nadabia</p>
<p><span class=c>19</span> de Phadaia orti sunt Zorobabel et Semei Zorobabel genuit

Mosollam Ananiam et Salomith sororem eorum</p>
<p><span class=c>20</span> Asabamque et Ohol et Barachiam et Asadiam Iosabesed quinque</p>
<p><span class=c>21</span> filius autem Ananiae Phaltias pater Ieseiae cuius filius Raphaia

huius quoque filius Arnam de quo natus est Obdia cuius filius fuit Sechenia</p>
<p><span class=c>22</span> filius Secheniae Semeia cuius filii Attus et Iegal et Baria et

Naaria et Saphat sex numero</p>
<p><span class=c>23</span> filius Naariae Helioenai et Ezechias et Ezricam tres</p>
<p><span class=c>24</span> filii Helioenai Oduia et Heliasub et Pheleia et Accub et

Iohanan et Dalaia et Anani septem</p>
<p><span class=gl>4</span> filii Iuda Phares Esrom et Carmi et Ur et Subal</p>
<p><span class=c>2</span> Reaia vero filius Subal genuit Ieth de quo nati sunt Ahimai et

Laed hae cognationes Sarathi</p>
<p><span class=c>3</span> ista quoque stirps Hetam Iezrahel et Iesema et Iedebos nomenque

sororis eorum Asalelphuni</p>
<p><span class=c>4</span> Phunihel autem pater Gedor et Ezer pater Osa isti sunt filii Ur

primogeniti Ephrata patris Bethleem</p>
<p><span class=c>5</span> Asur vero patris Thecue erant duae uxores Halaa et Naara</p>
<p><span class=c>6</span> peperit autem ei Naara Oozam et Epher et Themani et Asthari

isti sunt filii Naara</p>
<p><span class=c>7</span> porro filii Halaa Sereth Isaar et Ethnan</p>
<p><span class=c>8</span> Cos autem genuit Anob et Sobaba et cognationem Aral filii Arum</p>
<p><span class=c>9</span> fuit autem Iabes inclitus prae fratribus suis et mater eius

vocavit nomen illius Iabes dicens quia peperi eum in dolore</p>
<p><span class=c>10</span> invocavit vero Iabes Deum Israhel dicens si benedicens

benedixeris mihi et dilataveris terminos meos et fuerit manus tua mecum et

feceris me a malitia non opprimi et praestitit Deus quae precatus est</p>
<p><span class=c>11</span> Chaleb autem frater Suaa genuit Machir qui fuit pater Esthon</p>
<p><span class=c>12</span> porro Esthon genuit Bethrapha et Phesse et Thena patrem urbis

Naas hii sunt viri Recha</p>
<p><span class=c>13</span> filii autem Cenez Othonihel et Saraia porro filii Othonihel

Athath</p>
<p><span class=c>14</span> et Maonathi genuit Ophra Saraias autem genuit Ioab patrem

vallis Artificum ibi quippe artifices erant</p>
<p><span class=c>15</span> filii vero Chaleb filii Iephonne Hir et Hela et Nahem filiique

Hela et Cenez</p>
<p><span class=c>16</span> filii quoque Iallelel Ziph et Zipha Thiria et Asrahel</p>
<p><span class=c>17</span> et filii Ezra Iether et Mered et Epher et Ialon genuitque Mariam

et Sammai et Iesba patrem Esthamo</p>
<p><span class=c>18</span> uxor quoque eius Iudaia peperit Iared patrem Gedor et Heber

patrem Soccho et Hicuthihel patrem Zano hii autem filii Beththiae filiae

Pharaonis quam accepit Mered</p>
<p><span class=c>19</span> et filii uxoris Odaiae sororis Naham patris Ceila Garmi et

Esthamo qui fuit de Machathi</p>
<p><span class=c>20</span> filii quoque Simon Amnon et Rena filius Anan et Thilon et

filii Iesi Zoeth et Benzoeth</p>
<p><span class=c>21</span> filii Sela filii Iuda Her pater Lecha et Laada pater Maresa et

cognationes Domus operantium byssum in domo Iuramenti</p>
<p><span class=c>22</span> et Qui stare fecit solem virique Mendacii et Securus et

Incendens qui principes fuerunt in Moab et qui reversi sunt in Leem haec autem

verba vetera</p>
<p><span class=c>23</span> hii sunt figuli habitantes in plantationibus et in praesepibus

apud regem in operibus eius commoratique sunt ibi</p>
<p><span class=c>24</span> filii Symeon Namuhel et Iamin Iarib Zara Saul</p>
<p><span class=c>25</span> Sellum filius eius Mabsam filius eius Masma filius eius</p>
<p><span class=c>26</span> filii Masma Amuhel filius eius Zacchur filius eius Semei

filius eius</p>
<p><span class=c>27</span> filii Semei sedecim et filiae sex fratres autem eius non

habuerunt filios multos et universa cognatio non potuit adaequare summam

filiorum Iuda</p>
<p><span class=c>28</span> habitaverunt autem in Bersabee et Molada et Asarsual</p>
<p><span class=c>29</span> et in Ballaa et in Asom et in Tholad</p>
<p><span class=c>30</span> et in Bathuhel et in Orma et in Siceleg</p>
<p><span class=c>31</span> et in Bethmarchaboth et in Asarsusim et in Bethberai et in

Saarim hae civitates eorum usque ad regem David</p>
<p><span class=c>32</span> villae quoque eorum Etham et Aen et Remmon et Thochen et Asan

civitates quinque</p>
<p><span class=c>33</span> et universi viculi eorum per circuitum civitatum istarum usque

ad Baal haec est habitatio eorum et sedum distributio</p>
<p><span class=c>34</span> Masobab quoque et Iemlech et Iosa filius Amasiae</p>
<p><span class=c>35</span> et Iohel et Ieu filius Iosabiae filii Saraiae filii Asihel</p>
<p><span class=c>36</span> et Helioenai et Iacoba et Isuaia et Asaia et Adihel et

Isimihel et Banaia</p>
<p><span class=c>37</span> Ziza quoque filius Sephei filii Allon filii Idaia filii Semri

filii Samaia</p>
<p><span class=c>38</span> isti sunt nominati principes in cognationibus suis et in domo

adfinitatum suarum multiplicati sunt vehementer</p>
<p><span class=c>39</span> et profecti sunt ut ingrederentur in Gador usque ad orientem

vallis et ut quaererent pascua gregibus suis</p>
<p><span class=c>40</span> inveneruntque pascuas uberes et valde bonas et terram

latissimam et quietam et fertilem in qua ante habitaverunt de stirpe Ham</p>
<p><span class=c>41</span> hii ergo venerunt quos supra descripsimus nominatim in diebus

Ezechiae regis Iuda et percusserunt tabernacula eorum et habitatores qui

inventi fuerant ibi et deleverunt eos usque in praesentem diem habitaveruntque

pro eis quoniam uberrimas ibidem pascuas reppererunt</p>
<p><span class=c>42</span> de filiis quoque Symeon abierunt in montem Seir viri quingenti

habentes principes Phaltiam et Nahariam et Raphaiam et Ozihel filios Iesi</p>
<p><span class=c>43</span> et percusserunt reliquias quae evadere potuerant Amalechitarum

et habitaverunt ibi pro eis usque ad diem hanc</p>
<p><span class=gl>5</span> filii quoque Ruben primogeniti Israhel ipse quippe fuit

primogenitus eius sed cum violasset torum patris sui data sunt primogenita eius

filiis Ioseph filii Israhel et non est ille reputatus in primogenitum</p>
<p><span class=c>2</span> porro Iudas qui erat fortissimus inter fratres suos de stirpe

eius principes germinati sunt primogenita autem reputata sunt Ioseph</p>
<p><span class=c>3</span> filii ergo Ruben primogeniti Israhel Enoch et Phallu Esrom et

Charmi</p>
<p><span class=c>4</span> filii Iohel Samaia filius eius Gog filius eius Semei filius

eius</p>
<p><span class=c>5</span> Micha filius eius Reeia filius eius Baal filius eius</p>
<p><span class=c>6</span> Beera filius eius quem captivum duxit Theglathphalnasar rex

Assyriorum et fuit princeps in tribu Ruben</p>
<p><span class=c>7</span> fratres autem eius et universa cognatio quando numerabantur per

familias suas habuerunt principes Ieihel et Zacchariam</p>
<p><span class=c>8</span> porro Bala filius Azaz filii Samma filii Iohel ipse habitavit

in Aroer usque ad Nebo et Beelmeon</p>
<p><span class=c>9</span> contra orientalem quoque plagam habitavit usque ad introitum

heremi et flumen Eufraten multum quippe iumentorum numerum possidebat in terra

Galaad</p>
<p><span class=c>10</span> in diebus autem Saul proeliati sunt contra Agareos et

interfecerunt illos habitaveruntque pro eis in tabernaculis eorum in omni plaga

quae respicit ad orientem Galaad</p>
<p><span class=c>11</span> filii vero Gad e regione eorum habitaverunt in terra Basan

usque Selcha</p>
<p><span class=c>12</span> Iohel in capite et Saphan secundus Ianai autem et Saphat in

Basan</p>
<p><span class=c>13</span> fratres vero eorum secundum domos cognationum suarum Michahel

et Mosollam et Sebe et Iori et Iachan et Zie et Heber septem</p>
<p><span class=c>14</span> hii filii Abiahil filii Uri filii Iaro filii Galaad filii

Michahel filii Iesesi filii Ieddo filii Buz</p>
<p><span class=c>15</span> fratres quoque filii Abdihel filii Guni princeps domus in

familiis suis</p>
<p><span class=c>16</span> et habitaverunt in Galaad et in Basan et in viculis eius et in

cunctis suburbanis Saron usque ad terminos</p>
<p><span class=c>17</span> omnes hii numerati sunt in diebus Ioatham regis Iuda et in

diebus Hieroboam regis Israhel</p>
<p><span class=c>18</span> filii Ruben et Gad et dimidiae tribus Manasse viri bellatores

scuta portantes et gladios et tendentes arcum eruditique ad proelia quadraginta

quattuor milia et septingenti sexaginta procedentes ad pugnam</p>
<p><span class=c>19</span> dimicaverunt contra Agarenos Iturei vero et Naphei et Nodab</p>
<p><span class=c>20</span> praebuerunt eis auxilium traditique sunt in manus eorum

Agareni et universi qui fuerant cum eis quia Deum invocaverunt cum

proeliarentur et exaudivit eos eo quod credidissent in eum</p>
<p><span class=c>21</span> ceperuntque omnia quae possederant camelorum quinquaginta

milia et ovium ducenta quinquaginta milia asinos duo milia et animas hominum

centum milia</p>
<p><span class=c>22</span> vulnerati autem multi corruerunt fuit enim bellum Domini

habitaveruntque pro eis usque ad transmigrationem</p>
<p><span class=c>23</span> filii quoque dimidiae tribus Manasse possederunt terram a

finibus Basan usque Baalhermon et Sanir et montem Hermon ingens quippe numerus

erat</p>
<p><span class=c>24</span> et hii fuerunt principes domus cognationis eorum Epher et Iesi

et Helihel Ezrihel et Hieremia et Odoia et Iedihel viri fortissimi et potentes

et nominati duces in familiis suis</p>
<p><span class=c>25</span> reliquerunt autem Deum patrum suorum et fornicati sunt post

deos populorum terrae quos abstulit Dominus coram eis</p>
<p><span class=c>26</span> et suscitavit Deus Israhel spiritum Ful regis Assyriorum et

spiritum Theglathphalnasar regis Assur et transtulit Ruben et Gad et dimidium

tribus Manasse et adduxit eos in Alae et Abor et Ara et fluvium Gozan usque ad

diem hanc</p>
<p><span class=gl>6</span> filii Levi Gersom Caath Merari</p>
<p><span class=c>2</span> filii Caath Amram Isaar Hebron et Ozihel</p>
<p><span class=c>3</span> filii Amram Aaron Moses et Maria filii Aaron Nadab et Abiu

Eleazar et Ithamar</p>
<p><span class=c>4</span> Eleazar genuit Finees et Finees genuit Abisue</p>
<p><span class=c>5</span> Abisue vero genuit Bocci et Bocci genuit Ozi</p>
<p><span class=c>6</span> Ozi genuit Zaraiam et Zaraias genuit Meraioth</p>
<p><span class=c>7</span> porro Meraioth genuit Amariam et Amarias genuit Ahitob</p>
<p><span class=c>8</span> Ahitob genuit Sadoc Sadoc genuit Achimaas</p>
<p><span class=c>9</span> Achimaas genuit Azariam Azarias genuit Iohanan</p>
<p><span class=c>10</span> Iohanan genuit Azariam ipse est qui sacerdotio functus est in

domo quam aedificavit Salomon in Hierusalem</p>
<p><span class=c>11</span> genuit autem Azarias Amariam et Amarias genuit Ahitob</p>
<p><span class=c>12</span> Ahitob genuit Sadoc et Sadoc genuit Sellum</p>
<p><span class=c>13</span> Sellum genuit Helciam et Helcias genuit Azariam</p>
<p><span class=c>14</span> Azarias genuit Saraiam et Saraias genuit Iosedec</p>
<p><span class=c>15</span> porro Iosedec egressus est quando transtulit Dominus Iudam et

Hierusalem per manus Nabuchodonosor</p>
<p><span class=c>16</span> filii ergo Levi Gersom Caath et Merari</p>
<p><span class=c>17</span> et haec nomina filiorum Gersom Lobeni et Semei</p>
<p><span class=c>18</span> filii Caath Amram et Isaar et Hebron et Ozihel</p>
<p><span class=c>19</span> filii Merari Mooli et Musi hae autem cognationes Levi secundum

familias eorum</p>
<p><span class=c>20</span> Gersom Lobeni filius eius Iaath filius eius Zamma filius eius</p>
<p><span class=c>21</span> Ioaa filius eius Addo filius eius Zara filius eius Iethrai

filius eius</p>
<p><span class=c>22</span> filii Caath Aminadab filius eius Core filius eius Asir filius

eius</p>
<p><span class=c>23</span> Helcana filius eius Abiasaph filius eius Asir filius eius</p>
<p><span class=c>24</span> Thaath filius eius Urihel filius eius Ozias filius eius Saul

filius eius</p>
<p><span class=c>25</span> filii Helcana Amasai et Ahimoth</p>
<p><span class=c>26</span> Helcana filii Helcana Sophai filius eius Naath filius eius</p>
<p><span class=c>27</span> Heliab filius eius Hieroam filius eius Helcana filius eius</p>
<p><span class=c>28</span> filii Samuhel primogenitus Vasseni et Abia</p>
<p><span class=c>29</span> filii autem Merari Mooli Lobeni filius eius Semei filius eius

Oza filius eius</p>
<p><span class=c>30</span> Samaa filius eius Aggia filius eius Asaia filius eius</p>
<p><span class=c>31</span> isti sunt quos constituit David super cantores domus Domini ex

quo conlocata est arca</p>
<p><span class=c>32</span> et ministrabant coram tabernaculo testimonii canentes donec

aedificaret Salomon domum Domini in Hierusalem stabant autem iuxta ordinem suum

in ministerio</p>
<p><span class=c>33</span> hii vero sunt qui adsistebant cum filiis suis de filiis Caath

Heman cantor filius Iohel filii Samuhel</p>
<p><span class=c>34</span> filii Helcana filii Hieroam filii Helihel filii Thou</p>
<p><span class=c>35</span> filii Suph filii Helcana filii Maath filii Amasai</p>
<p><span class=c>36</span> filii Helcana filii Iohel filii Azariae filii Sophoniae</p>
<p><span class=c>37</span> filii Thaath filii Asir filii Abiasaph filii Core</p>
<p><span class=c>38</span> filii Isaar filii Caath filii Levi filii Israhel</p>
<p><span class=c>39</span> et fratres eius Asaph qui stabat a dextris eius Asaph filius

Barachiae filii Samaa</p>
<p><span class=c>40</span> filii Michahel filii Basiae filii Melchiae</p>
<p><span class=c>41</span> filii Athnai filii Zara filii Adaia</p>
<p><span class=c>42</span> filii Ethan filii Zamma filii Semei</p>
<p><span class=c>43</span> filii Ieth filii Gersom filii Levi</p>
<p><span class=c>44</span> filii autem Merari fratres eorum ad sinistram Ethan filius

Cusi filii Abdi filii Maloch</p>
<p><span class=c>45</span> filii Asabiae filii Amasiae filii Helciae</p>
<p><span class=c>46</span> filii Amasai filii Bonni filii Somer</p>
<p><span class=c>47</span> filii Mooli filii Musi filii Merari filii Levi</p>
<p><span class=c>48</span> fratres quoque eorum Levitae qui ordinati sunt in cunctum

ministerium tabernaculi domus Domini</p>
<p><span class=c>49</span> Aaron vero et filii eius adolebant incensum super altare

holocausti et super altare thymiamatis in omne opus sancti sanctorum et ut

precarentur pro Israhel iuxta omnia quae praecepit Moses servus Dei</p>
<p><span class=c>50</span> hii sunt autem filii Aaron Eleazar filius eius Finees filius

eius Abisue filius eius</p>
<p><span class=c>51</span> Bocci filius eius Ozi filius eius Zaraia filius eius</p>
<p><span class=c>52</span> Meraioth filius eius Amaria filius eius Ahitob filius eius</p>
<p><span class=c>53</span> Sadoc filius eius Achimaas filius eius</p>
<p><span class=c>54</span> et haec habitacula eorum per vicos atque confinia filiorum

scilicet Aaron iuxta cognationes Caathitarum ipsis enim sorte contigerat</p>
<p><span class=c>55</span> dederunt igitur eis Hebron in terra Iuda et suburbana eius per

circuitum</p>
<p><span class=c>56</span> agros autem civitatis et villas Chaleb filio Iephonne</p>
<p><span class=c>57</span> porro filiis Aaron dederunt civitates ad confugiendum Hebron

et Lobna et suburbana eius</p>
<p><span class=c>58</span> Iether quoque et Esthmo cum suburbanis suis sed et Helon et

Dabir cum suburbanis suis</p>
<p><span class=c>59</span> Asan quoque et Bethsemes et suburbana eorum</p>
<p><span class=c>60</span> de tribu autem Beniamin Gabee et suburbana eius et Almath cum

suburbanis suis Anathoth quoque cum suburbanis suis omnes civitates tredecim

per cognationes suas</p>
<p><span class=c>61</span> filiis autem Caath residuis de cognatione sua dederunt ex

dimidia tribu Manasse in possessionem urbes decem</p>
<p><span class=c>62</span> porro filiis Gersom per cognationes suas de tribu Isachar et

de tribu Aser et de tribu Nepthali et de tribu Manasse in Basan urbes tredecim</p>
<p><span class=c>63</span> filiis autem Merari per cognationes suas de tribu Ruben et de

tribu Gad et de tribu Zabulon dederunt sorte civitates duodecim</p>
<p><span class=c>64</span> dederunt quoque filii Israhel Levitis civitates et suburbana

earum</p>
<p><span class=c>65</span> dederuntque per sortem ex tribu filiorum Iuda et ex tribu

filiorum Symeon et ex tribu filiorum Beniamin urbes has quas vocaverunt

nominibus suis</p>
<p><span class=c>66</span> et his qui erant ex cognatione filiorum Caath fueruntque

civitates in terminis eorum de tribu Ephraim</p>
<p><span class=c>67</span> dederunt ergo eis urbes ad confugiendum Sychem cum suburbanis

suis in monte Ephraim et Gazer cum suburbanis suis</p>
<p><span class=c>68</span> Hicmaam quoque cum suburbanis suis et Bethoron similiter</p>
<p><span class=c>69</span> necnon et Helon cum suburbanis suis et Gethremmon in eundem

modum</p>
<p><span class=c>70</span> porro ex dimidia tribu Manasse Aner et suburbana eius Balaam

et suburbana eius his videlicet qui de cognatione filiorum Caath reliqui erant</p>
<p><span class=c>71</span> filiis autem Gersom de cognatione dimidiae tribus Manasse

Gaulon in Basan et suburbana eius et Astharoth cum suburbanis suis</p>
<p><span class=c>72</span> de tribu Isachar Cedes et suburbana eius et Dabereth cum

suburbanis suis</p>
<p><span class=c>73</span> Ramoth quoque et suburbana illius et Anem cum suburbanis suis</p>
<p><span class=c>74</span> de tribu vero Aser Masal cum suburbanis suis et Abdon

similiter</p>
<p><span class=c>75</span> Acac quoque et suburbana eius et Roob cum suburbanis suis</p>
<p><span class=c>76</span> porro de tribu Nepthali Cedes in Galilea et suburbana eius

Amon cum suburbanis suis et Cariathaim et suburbana eius</p>
<p><span class=c>77</span> filiis autem Merari residuis de tribu Zabulon Remmono et

suburbana eius et Thabor cum suburbanis suis</p>
<p><span class=c>78</span> trans Iordanem quoque ex adverso Hiericho contra orientem

Iordanis de tribu Ruben Bosor in solitudine cum suburbanis suis et Iasa cum

suburbanis suis</p>
<p><span class=c>79</span> Cademoth quoque et suburbana eius et Miphaath cum suburbanis

suis</p>
<p><span class=c>80</span> necnon de tribu Gad Ramoth in Galaad et suburbana eius et

Manaim cum suburbanis suis</p>
<p><span class=c>81</span> sed et Esbon cum suburbanis eius et Iezer cum suburbanis suis</p>
<p><span class=gl>7</span> porro filii Isachar Thola et Phua Iasub et Samaron quattuor</p>
<p><span class=c>2</span> filii Thola Ozi et Raphaia et Ierihel et Iemai et Iebsem et

Samuhel principes per domos cognationum suarum de stirpe Thola viri fortissimi

numerati sunt in diebus David viginti duo milia sescenti</p>
<p><span class=c>3</span> filii Ozi Iezraia de quo nati sunt Michahel et Obadia et Iohel

et Iesia quinque omnes principes</p>
<p><span class=c>4</span> cumque eis per familias et populos suos accincti ad proelium

viri fortissimi triginta sex milia multas enim habuere uxores et filios</p>
<p><span class=c>5</span> fratresque eorum per omnem cognationem Isachar robustissimi ad

pugnandum octoginta septem milia numerati sunt</p>
<p><span class=c>6</span> Beniamin Bale et Bochor et Iadihel tres</p>
<p><span class=c>7</span> filii Bale Esbon et Ozi et Ozihel et Ierimoth et Urai quinque

principes familiarum et ad pugnandum robustissimi numerus autem eorum viginti

duo milia et triginta quattuor</p>
<p><span class=c>8</span> porro filii Bochor Zamira et Ioas et Eliezer et Helioenai et

Amri et Ierimoth et Abia et Anathoth et Almathan omnes hii filii Bochor</p>
<p><span class=c>9</span> numerati sunt autem per familias suas principes cognationum ad

bella fortissimi viginti milia et ducenti</p>
<p><span class=c>10</span> porro filii Iadihel Balan filii autem Balan Hieus et Beniamin

et Ahoth et Chanana et Iothan et Tharsis et Haisaar</p>
<p><span class=c>11</span> omnes hii filii Iadihel principes cognationum suarum viri

fortissimi decem et septem milia et ducenti ad proelium procedentes</p>
<p><span class=c>12</span> Sephan quoque et Apham filii Hir et Asim filii Aer</p>
<p><span class=c>13</span> filii autem Nepthali Iasihel et Guni et Asar et Sellum filii

Balaa</p>
<p><span class=c>14</span> porro filius Manasse Esrihel concubinaque eius syra peperit

Machir patrem Galaad</p>
<p><span class=c>15</span> Machir autem accepit uxores filiis suis Happhim et Sepham et

habuit sororem nomine Maacha nomen autem secundi Salphaad nataeque sunt

Salphaad filiae</p>
<p><span class=c>16</span> et peperit Maacha uxor Machir filium vocavitque nomen eius

Phares porro nomen fratris eius Sares et filii eius Ulam et Recem</p>
<p><span class=c>17</span> filius autem Ulam Badan hii sunt filii Galaad filii Machir

filii Manasse</p>
<p><span class=c>18</span> soror autem eius Regina peperit virum Decorum et Abiezer et

Moola</p>
<p><span class=c>19</span> erant autem filii Semida Ahin et Sechem et Leci et Aniam</p>
<p><span class=c>20</span> filii autem Ephraim Suthala Bareth filius eius Thaath filius

eius Elada filius eius Thaath filius eius et huius filius Zabad</p>
<p><span class=c>21</span> et huius filius Suthala et huius filius Ezer et Elad

occiderunt autem eos viri Geth indigenae quia descenderant ut invaderent

possessiones eorum</p>
<p><span class=c>22</span> luxit igitur Ephraim pater eorum multis diebus et venerunt

fratres eius ut consolarentur eum</p>
<p><span class=c>23</span> ingressusque est ad uxorem suam quae concepit et peperit

filium et vocavit nomen eius Beria eo quod in malis domus eius ortus esset</p>
<p><span class=c>24</span> filia autem eius fuit Sara quae aedificavit Bethoron

inferiorem et superiorem et Ozensara</p>
<p><span class=c>25</span> porro filius eius Rapha et Reseph et Thale de quo natus est

Thaan</p>
<p><span class=c>26</span> qui genuit Laadan huius quoque filius Ammiud genuit Elisama</p>
<p><span class=c>27</span> de quo ortus est Nun qui habuit filium Iosue</p>
<p><span class=c>28</span> possessio autem eorum et habitatio Bethel cum filiabus suis et

contra orientem Noran ad occidentalem plagam Gazer et filiae eius Sychem quoque

cum filiabus suis usque Aza et filias eius</p>
<p><span class=c>29</span> iuxta filios quoque Manasse Bethsan et filias eius Thanach et

filias eius Mageddo et filias eius Dor et filias eius in his habitaverunt filii

Ioseph filii Israhel</p>
<p><span class=c>30</span> filii Aser Iomna et Iesua et Isui et Baria et Sara soror eorum</p>
<p><span class=c>31</span> filii autem Baria Heber et Melchihel ipse est pater Barzaith</p>
<p><span class=c>32</span> Heber autem genuit Iephlat et Somer et Otham et Suaa sororem

eorum</p>
<p><span class=c>33</span> filii Iephlat Phosech et Chamaal et Asoth hii filii Iephlat</p>
<p><span class=c>34</span> porro filii Somer Ahi et Roaga et Iaba et Aram</p>
<p><span class=c>35</span> filii autem Helem fratris eius Supha et Iemna et Selles et

Amal</p>
<p><span class=c>36</span> filii Supha Sue Arnaphed et Sual et Beri et Iamra</p>
<p><span class=c>37</span> Bosor et Od et Samma et Salusa et Iethran et Bera</p>
<p><span class=c>38</span> filii Iether Iephonne et Phaspha et Ara</p>
<p><span class=c>39</span> filii autem Olla Aree et Anihel et Resia</p>
<p><span class=c>40</span> omnes hii filii Aser principes cognationum electi atque

fortissimi duces ducum numerus autem eorum aetatis quae apta esset ad bellum

viginti sex milia</p>
<p><span class=gl>8</span> Beniamin autem genuit Bale primogenitum suum Asbal secundum

Ohora tertium</p>
<p><span class=c>2</span> Nuaha quartum et Rapha quintum</p>
<p><span class=c>3</span> fueruntque filii Bale Addaor et Gera et Abiud</p>
<p><span class=c>4</span> Abisue quoque et Neman et Ahoe</p>
<p><span class=c>5</span> sed et Gera et Sephuphan et Uram</p>
<p><span class=c>6</span> hii sunt filii Aod principes cognationum habitantium in Gabaa

qui translati sunt in Manath</p>
<p><span class=c>7</span> Nooman autem et Achia et Gera ipse transtulit eos et genuit Oza

et Ahiud</p>
<p><span class=c>8</span> porro Saarim genuit in regione Moab postquam dimisit Usim et

Bara uxores suas</p>
<p><span class=c>9</span> genuit autem de Edes uxore sua Iobab et Sebia et Mosa et

Molchom</p>
<p><span class=c>10</span> Iehus quoque et Sechia et Marma hii sunt filii eius principes

in familiis suis</p>
<p><span class=c>11</span> Meusim vero genuit Abitob et Elphaal</p>
<p><span class=c>12</span> porro filii Elphaal Heber et Misaam et Samad hic aedificavit

Ono et Lod et filias eius</p>
<p><span class=c>13</span> Bara autem et Samma principes cognationum habitantium in

Aialon hii fugaverunt habitatores Geth</p>
<p><span class=c>14</span> et Haio et Sesac et Ierimoth</p>
<p><span class=c>15</span> et Zabadia et Arod et Eder</p>
<p><span class=c>16</span> Michahel quoque et Iespha et Ioaa filii Baria</p>
<p><span class=c>17</span> et Zabadia et Mosollam et Ezeci et Heber</p>
<p><span class=c>18</span> et Iesamari et Iezlia et Iobab filii Elphaal</p>
<p><span class=c>19</span> et Iacim et Zechri et Zabdi</p>
<p><span class=c>20</span> et Helioenai et Selethai et Helihel</p>
<p><span class=c>21</span> et Adaia et Baraia et Samarath filii Semei</p>
<p><span class=c>22</span> et Iesphan et Heber et Helihel</p>
<p><span class=c>23</span> et Abdon et Zechri et Hanan</p>
<p><span class=c>24</span> et Anania et Ailam et Anathothia</p>
<p><span class=c>25</span> et Iephdaia et Phanuhel filii Sesac</p>
<p><span class=c>26</span> et Samsari et Sooria et Otholia</p>
<p><span class=c>27</span> et Iersia et Helia et Zechri filii Ieroam</p>
<p><span class=c>28</span> hii patriarchae et cognationum principes qui habitaverunt in

Hierusalem</p>
<p><span class=c>29</span> in Gabaon autem habitaverunt Abigabaon et nomen uxoris eius

Maacha</p>
<p><span class=c>30</span> filiusque eius primogenitus Abdon et Sur et Cis et Baal et

Nadab</p>
<p><span class=c>31</span> Gedor quoque et Ahio et Zacher</p>
<p><span class=c>32</span> et Macelloth genuit Samaa habitaveruntque ex adverso fratrum

suorum in Hierusalem cum fratribus suis</p>
<p><span class=c>33</span> Ner autem genuit Cis et Cis genuit Saul porro Saul genuit

Ionathan et Melchisuae et Abinadab et Esbaal</p>
<p><span class=c>34</span> filius autem Ionathan Meribbaal et Meribbaal genuit Micha</p>
<p><span class=c>35</span> filii Micha Phithon et Melech et Thara et Ahaz</p>
<p><span class=c>36</span> et Ahaz genuit Ioada et Ioada genuit Almoth et Azmoth et

Zamari porro Zamari genuit Mosa</p>
<p><span class=c>37</span> et Mosa genuit Baana cuius filius fuit Rapha de quo ortus est

Elasa qui genuit Asel</p>
<p><span class=c>38</span> porro Asel sex filii fuere his nominibus Ezricam Bochru

Ismahel Saria Abadia Anan omnes hii filii Asel</p>
<p><span class=c>39</span> filii autem Esec fratris eius Ulam primogenitus et Us secundus

et Eliphalet tertius</p>
<p><span class=c>40</span> fueruntque filii Ulam viri robustissimi et magno robore

tendentes arcum et multos habentes filios ac nepotes usque ad centum

quinquaginta omnes hii filii Beniamin</p>
<p><span class=gl>9</span> universus ergo Israhel dinumeratus est et summa eorum

scripta est in libro regum Israhel et Iuda translatique sunt in Babylonem

propter delictum suum</p>
<p><span class=c>2</span> qui autem habitaverunt primi in possessionibus et in urbibus

suis Israhel et sacerdotes Levitae et Nathinnei</p>
<p><span class=c>3</span> commorati sunt in Hierusalem de filiis Iuda et de filiis

Beniamin de filiis quoque Ephraim et Manasse</p>
<p><span class=c>4</span> Othei filius Amiud filius Emri filii Omrai filii Bonni de

filiis Phares filii Iuda</p>
<p><span class=c>5</span> et de Siloni Asaia primogenitus et filii eius</p>
<p><span class=c>6</span> de filiis autem Zara Ieuhel et fratres eorum sescenti nonaginta</p>
<p><span class=c>7</span> porro de filiis Beniamin Salo filius Mosollam filii Oduia filii

Asana</p>
<p><span class=c>8</span> et Iobania filius Hieroam et Hela filius Ozi filii Mochori et

Mosollam filius Saphatiae filii Rahuhel filii Iebaniae</p>
<p><span class=c>9</span> et fratres eorum per familias suas nongenti quinquaginta sex

omnes hii principes cognationum per domos patrum suorum</p>
<p><span class=c>10</span> de sacerdotibus autem Iedaia Ioiarib et Iachin</p>
<p><span class=c>11</span> Azarias quoque filius Helciae filii Mosollam filii Sadoc filii

Maraioth filii Ahitob pontifex domus Dei</p>
<p><span class=c>12</span> porro Adaias filius Hieroam filii Phasor filii Melchia et

Masaia filius Adihel filii Iezra filii Mosollam filii Mosollamoth filii Emmer</p>
<p><span class=c>13</span> fratres quoque eorum principes per familias suas mille

septingenti sexaginta fortissimi robore ad faciendum opus ministerii in domo

Dei</p>
<p><span class=c>14</span> de Levitis autem Semeia filius Assub filii Ezricam filii

Asebiu de filiis Merari</p>
<p><span class=c>15</span> Bacbacar quoque carpentarius et Galal et Mathania filius Micha

filii Zechri filii Asaph</p>
<p><span class=c>16</span> et Obdia filius Semeiae filii Galal filii Idithun et Barachia

filius Asa filii Helcana qui habitavit in atriis Netophathi</p>
<p><span class=c>17</span> ianitores autem Sellum et Acub et Telmon et Ahiman et frater

eorum Sellum princeps</p>
<p><span class=c>18</span> usque ad illud tempus in porta Regis ad orientem observabant

per vices suas de filiis Levi</p>
<p><span class=c>19</span> Sellum vero filius Core filii Abiasaph filii Core cum

fratribus suis et domo patris sui hii sunt Coritae super opera ministerii

custodes vestibulorum tabernaculi et familiae eorum per vices castrorum Domini

custodientes introitum</p>
<p><span class=c>20</span> Finees autem filius Eleazar erat dux eorum coram Domino</p>
<p><span class=c>21</span> porro Zaccharias filius Mosollamia ianitor portae tabernaculi

testimonii</p>
<p><span class=c>22</span> omnes hii electi in ostiarios per portas ducenti duodecim et

descripti in villis propriis quos constituerunt David et Samuhel videns in fide

sua</p>
<p><span class=c>23</span> tam ipsos quam filios eorum in ostiis domus Domini et in

tabernaculo vicibus suis</p>
<p><span class=c>24</span> per quattuor ventos erant ostiarii id est ad orientem et ad

occidentem ad aquilonem et ad austrum</p>
<p><span class=c>25</span> fratres autem eorum in viculis morabantur et veniebant in

sabbatis suis de tempore usque ad tempus</p>
<p><span class=c>26</span> his quattuor Levitis creditus erat omnis numerus ianitorum et

erant super exedras et thesauros domus Domini</p>
<p><span class=c>27</span> per gyrum quoque templi Domini morabantur in custodiis suis ut

cum tempus fuisset ipsi mane aperirent fores</p>
<p><span class=c>28</span> de horum grege erant et super vasa ministerii ad numerum enim

et inferebantur vasa et efferebantur</p>
<p><span class=c>29</span> de ipsis et qui credita habebant utensilia sanctuarii

praeerant similae et vino et oleo et turi et aromatibus</p>
<p><span class=c>30</span> filii autem sacerdotum unguenta ex aromatibus conficiebant</p>
<p><span class=c>31</span> et Matthathias Levites primogenitus Sellum Coritae praefectus

erat eorum quae in sartagine frigebantur</p>
<p><span class=c>32</span> porro de filiis Caath fratribus eorum super panes erant

propositionis ut semper novos per singula sabbata praepararent</p>
<p><span class=c>33</span> hii sunt principes cantorum per familias Levitarum qui in

exedris morabantur ita ut die et nocte iugiter suo ministerio deservirent</p>
<p><span class=c>34</span> capita Levitarum per familias suas principes manserunt in

Hierusalem</p>
<p><span class=c>35</span> in Gabaon autem commorati sunt pater Gabaon Iaihel et nomen

uxoris eius Maacha</p>
<p><span class=c>36</span> filius primogenitus eius Abdon et Sur et Cis et Baal et Ner et

Nadab</p>
<p><span class=c>37</span> Gedor quoque et Ahio et Zaccharias et Macelloth</p>
<p><span class=c>38</span> porro Macelloth genuit Semmaam isti habitaverunt e regione

fratrum suorum in Hierusalem cum fratribus suis</p>
<p><span class=c>39</span> Ner autem genuit Cis et Cis genuit Saul et Saul genuit

Ionathan et Melchisuae et Abinadab et Esbaal</p>
<p><span class=c>40</span> filius autem Ionathan Meribbaal et Meribbaal genuit Micha</p>
<p><span class=c>41</span> porro filii Micha Phiton et Malech et Thara</p>
<p><span class=c>42</span> Ahaz autem genuit Iara et Iara genuit Alamath et Azmoth et

Zamri et Zamri genuit Mosa</p>
<p><span class=c>43</span> Mosa vero genuit Baana cuius filius Raphaia genuit Elasa de

quo ortus est Esel</p>
<p><span class=c>44</span> porro Esel sex filios habuit his nominibus Ezricam Bochru

Ismahel Saria Obdia Anan hii filii Esel</p>
<p><span class=gl>10</span> Philisthim autem pugnabant contra Israhel fugeruntque viri

Israhel Palestinos et ceciderunt vulnerati in monte Gelboe</p>
<p><span class=c>2</span> cumque adpropinquassent Philisthei persequentes Saul et filios

eius percusserunt Ionathan et Abinadab et Melchisuae filios Saul</p>
<p><span class=c>3</span> et adgravatum est proelium contra Saul inveneruntque eum

sagittarii et vulneraverunt iaculis</p>
<p><span class=c>4</span> et dixit Saul ad armigerum suum evagina gladium tuum et

interfice me ne forte veniant incircumcisi isti et inludant mihi noluit autem

armiger eius hoc facere timore perterritus arripuit igitur Saul ensem et inruit

in eum</p>
<p><span class=c>5</span> quod cum vidisset armiger eius videlicet mortuum esse Saul

inruit etiam ipse in gladium suum et mortuus est</p>
<p><span class=c>6</span> interiit ergo Saul et tres filii eius et omnis domus illius

pariter concidit</p>
<p><span class=c>7</span> quod cum vidissent viri Israhel qui habitabant in campestribus

fugerunt et Saul ac filiis eius mortuis dereliquerunt urbes suas et huc

illucque dispersi sunt veneruntque Philisthim et habitaverunt in eis</p>
<p><span class=c>8</span> die igitur altero detrahentes Philisthim spolia caesorum

invenerunt Saul et filios eius iacentes in monte Gelboe</p>
<p><span class=c>9</span> cumque spoliassent eum et amputassent caput armisque nudassent

miserunt in terram suam ut circumferretur et ostenderetur idolorum templis et

populis</p>
<p><span class=c>10</span> arma autem eius consecraverunt in fano dei sui et caput

adfixerunt in templo Dagon</p>
<p><span class=c>11</span> hoc cum audissent viri Iabesgalaad omnia scilicet quae

Philisthim fecerunt super Saul</p>
<p><span class=c>12</span> consurrexerunt singuli virorum fortium et tulerunt cadavera

Saul et filiorum eius adtuleruntque ea in Iabes et sepelierunt ossa eorum

subter quercum quae erat in Iabes et ieiunaverunt septem diebus</p>
<p><span class=c>13</span> mortuus est ergo Saul propter iniquitates suas eo quod

praevaricatus sit mandatum Domini quod praeceperat et non custodierit illud sed

insuper etiam pythonissam consuluerit</p>
<p><span class=c>14</span> nec speraverit in Domino propter quod et interfecit eum et

transtulit regnum eius ad David filium Isai</p>
<p><span class=gl>11</span> congregatus est igitur omnis Israhel ad David in Hebron

dicens os tuum sumus et caro tua</p>
<p><span class=c>2</span> heri quoque et nudius tertius cum adhuc regnaret Saul tu eras

qui educebas et introducebas Israhel tibi enim dixit Dominus Deus tuus tu

pasces populum meum Israhel et tu eris princeps super eum</p>
<p><span class=c>3</span> venerunt ergo omnes maiores natu Israhel ad regem in Hebron et

iniit David cum eis foedus coram Domino unxeruntque eum regem super Israhel

iuxta sermonem Domini quem locutus est in manu Samuhel</p>
<p><span class=c>4</span> abiit quoque David et omnis Israhel in Hierusalem haec est

Iebus ubi erant Iebusei habitatores terrae</p>
<p><span class=c>5</span> dixeruntque qui habitabant in Iebus ad David non ingredieris

huc porro David cepit arcem Sion quae est civitas David</p>
<p><span class=c>6</span> dixitque omnis qui percusserit Iebuseum in primis erit princeps

et dux ascendit igitur primus Ioab filius Sarviae et factus est princeps</p>
<p><span class=c>7</span> habitavit autem David in arce et idcirco appellata est civitas

David</p>
<p><span class=c>8</span> aedificavitque urbem in circuitu a Mello usque ad gyrum Ioab

autem reliqua urbis extruxit</p>
<p><span class=c>9</span> proficiebatque David vadens et crescens et Dominus exercituum

erat cum eo</p>
<p><span class=c>10</span> hii principes virorum fortium David qui adiuverunt eum ut rex

fieret super omnem Israhel iuxta verbum Domini quod locutus est ad Israhel</p>
<p><span class=c>11</span> et iste numerus robustorum David Iesbaam filius Achamoni

princeps inter triginta iste levavit hastam suam super trecentos vulneratos una

vice</p>
<p><span class=c>12</span> et post eum Eleazar filius patrui eius Ahoites qui erat inter

tres potentes</p>
<p><span class=c>13</span> iste fuit cum David in Aphesdommim quando Philisthim

congregati sunt ad locum illum in proelium et erat ager regionis illius plenus

hordeo fugeratque populus a facie Philisthinorum</p>
<p><span class=c>14</span> hic stetit in medio agri et defendit eum cumque percussisset

Philistheos dedit Dominus salutem magnam populo suo</p>
<p><span class=c>15</span> descenderunt autem tres de triginta principibus ad petram in

qua erat David ad speluncam Odollam quando Philisthim fuerant castrametati in

valle Raphaim</p>
<p><span class=c>16</span> porro David erat in praesidio et statio Philisthinorum in

Bethleem</p>
<p><span class=c>17</span> desideravit igitur David et dixit o si quis daret mihi aquam

de cisterna Bethleem quae est in porta</p>
<p><span class=c>18</span> tres ergo isti per media castra Philisthinorum perrexerunt et

hauserunt aquam de cisterna Bethleem quae erat in porta et adtulerunt ad David

ut biberet qui noluit sed magis libavit illam Domino</p>
<p><span class=c>19</span> dicens absit ut in conspectu Dei mei hoc faciam et sanguinem

virorum istorum bibam quia in periculo animarum suarum adtulerunt mihi aquam et

ob hanc causam noluit bibere haec fecerunt tres robustissimi</p>
<p><span class=c>20</span> Abisai quoque frater Ioab ipse erat princeps trium et ipse

levavit hastam suam contra trecentos vulneratos et ipse erat inter tres

nominatissimus</p>
<p><span class=c>21</span> inter tres secundos inclitus et princeps eorum verumtamen

usque ad tres primos non pervenerat</p>
<p><span class=c>22</span> Banaia filius Ioiadae viri robustissimi qui multa opera

perpetrarat de Capsehel ipse percussit duos Arihel Moab et ipse descendit et

interfecit leonem in media cisterna tempore nivis</p>
<p><span class=c>23</span> et ipse percussit virum aegyptium cuius statura erat quinque

cubitorum et habebat lanceam ut liciatorium texentium descendit ergo ad eum cum

virga et rapuit hastam quam tenebat manu et interfecit eum hasta sua</p>
<p><span class=c>24</span> haec fecit Banaia filius Ioiada qui erat inter tres robustos

nominatissimus</p>
<p><span class=c>25</span> inter triginta primus verumtamen ad tres usque non pervenerat

posuit autem eum David ad auriculam suam</p>
<p><span class=c>26</span> porro fortissimi in exercitu Asahel frater Ioab et Eleanan

filius patrui eius de Bethleem</p>
<p><span class=c>27</span> Semmoth Arorites Helles Phallonites</p>
<p><span class=c>28</span> Iras filius Acces Thecuites Abiezer Anathothites</p>
<p><span class=c>29</span> Sobbochai Asothites Ilai Ahoites</p>
<p><span class=c>30</span> Marai Netophathites Heled filius Baana Netophathites</p>
<p><span class=c>31</span> Ethai filius Ribai de Gabaath filiorum Beniamin Banaia

Pharathonites</p>
<p><span class=c>32</span> Uri de torrente Gaas Abial Arabathites Azmoth Bauramites

Eliaba Salabonites</p>
<p><span class=c>33</span> filii Asom Gezonites Ionathan filius Sega Ararites</p>
<p><span class=c>34</span> Ahiam filius Sachar Ararites</p>
<p><span class=c>35</span> Eliphal filius Ur</p>
<p><span class=c>36</span> Apher Mechurathites Ahia Phellonites</p>
<p><span class=c>37</span> Asrai Carmelites Noorai filius Azbi</p>
<p><span class=c>38</span> Iohel frater Nathan Mabar filius Agarai</p>
<p><span class=c>39</span> Sellec Ammonites Noorai Berothites armiger Ioab filii Sarviae</p>
<p><span class=c>40</span> Iras Iethreus Gareb Iethreus</p>
<p><span class=c>41</span> Urias Ettheus Zabad filius Ooli</p>
<p><span class=c>42</span> Adina filius Seza Rubenites princeps Rubenitarum et cum eo

triginta</p>
<p><span class=c>43</span> Hanan filius Maacha et Iosaphat Mathanites</p>
<p><span class=c>44</span> Ozias Astharothites Semma et Iaihel filii Hotam Aroerites</p>
<p><span class=c>45</span> Iedihel filius Samri et Ioha frater eius Thosaites</p>
<p><span class=c>46</span> Elihel Maumites et Ieribai et Iosaia filii Elnaem et Iethma

Moabites Elihel et Obed et Iasihel de Masobia</p>
<p><span class=gl>12</span> hii quoque venerunt ad David in Siceleg cum adhuc fugeret

Saul filium Cis qui erant fortissimi et egregii pugnatores</p>
<p><span class=c>2</span> tendentes arcum et utraque manu fundis saxa iacientes et

dirigentes sagittas de fratribus Saul ex Beniamin</p>
<p><span class=c>3</span> princeps Ahiezer et Ioas filii Sammaa Gabathites et Iazihel et

Phallet filii Azmoth et Baracha et Ieu Anathothites</p>
<p><span class=c>4</span> Samaias quoque Gabaonites fortissimus inter triginta et super

triginta Hieremias et Iezihel et Iohanan et Iezbad Gaderothites</p>
<p><span class=c>5</span> Eluzai et Ierimuth et Baalia et Samaria et Saphatia Aruphites</p>
<p><span class=c>6</span> Helcana et Iesia et Azrahel et Ioezer et Iesbaam de Careim</p>
<p><span class=c>7</span> Ioeela quoque et Zabadia filii Ieroam de Gedor</p>
<p><span class=c>8</span> sed et de Gaddi transfugerunt ad David cum lateret in deserto

viri robustissimi et pugnatores optimi tenentes clypeum et hastam facies eorum

quasi facies leonis et veloces quasi capreae in montibus</p>
<p><span class=c>9</span> Ezer princeps Obdias secundus Eliab tertius</p>
<p><span class=c>10</span> Masmana quartus Hieremias quintus</p>
<p><span class=c>11</span> Hetthi sextus Helihel septimus</p>
<p><span class=c>12</span> Iohanan octavus Helzebad nonus</p>
<p><span class=c>13</span> Hieremias decimus Bachannai undecimus</p>
<p><span class=c>14</span> hii de filiis Gad principes exercitus novissimus centum

militibus praeerat et maximus mille</p>
<p><span class=c>15</span> isti sunt qui transierunt Iordanem mense primo quando inundare

consuevit super ripas suas et omnes fugaverunt qui morabantur in vallibus ad

orientalem plagam et occidentalem</p>
<p><span class=c>16</span> venerunt autem et de Beniamin et de Iuda ad praesidium in quo

morabatur David</p>
<p><span class=c>17</span> egressusque est David obviam eis et ait si pacifice venistis

ad me ut auxiliemini mihi cor meum iungatur vobis si autem insidiamini mihi pro

adversariis meis cum ego iniquitatem in manibus non habeam videat Deus patrum

nostrorum et iudicet</p>
<p><span class=c>18</span> spiritus vero induit Amessai principem inter triginta et ait

tui sumus o David et tecum fili Isai pax pax tibi et pax adiutoribus tuis te

enim adiuvat Deus tuus suscepit ergo eos David et constituit principes turmae</p>
<p><span class=c>19</span> porro de Manasse transfugerunt ad David quando veniebat cum

Philisthim adversum Saul ut pugnaret et non dimicavit cum eis quia inito

consilio remiserunt eum principes Philisthinorum dicentes periculo capitis

nostri revertetur ad dominum suum Saul</p>
<p><span class=c>20</span> quando igitur reversus est in Siceleg transfugerunt ad eum de

Manasse Ednas et Iozabad et Iedihel et Michahel et Iozabad et Heliu et Salathi

principes milium in Manasse</p>
<p><span class=c>21</span> hii praebuerunt auxilium David adversum latrunculos omnes enim

erant viri fortissimi et facti sunt principes in exercitu</p>
<p><span class=c>22</span> sed et per singulos dies veniebant ad David ad auxiliandum ei

usque dum fieret grandis numerus quasi exercitus Dei</p>
<p><span class=c>23</span> iste quoque est numerus principum exercitus qui venerunt ad

David cum esset in Hebron ut transferrent regnum Saul ad eum iuxta verbum

Domini</p>
<p><span class=c>24</span> filii Iuda portantes clypeum et hastam sex milia octingenti

expediti ad proelium</p>
<p><span class=c>25</span> de filiis Symeon virorum fortissimorum ad pugnandum septem

milia centum</p>
<p><span class=c>26</span> de filiis Levi quattuor milia sescenti</p>
<p><span class=c>27</span> Ioiada quoque princeps de stirpe Aaron et cum eo tria milia

septingenti</p>
<p><span class=c>28</span> Sadoc etiam puer egregiae indolis et domus patris eius

principes viginti duo</p>
<p><span class=c>29</span> de filiis autem Beniamin fratribus Saul tria milia magna enim

pars eorum adhuc sequebatur domum Saul</p>
<p><span class=c>30</span> porro de filiis Ephraim viginti milia octingenti fortissimi

robore viri nominati in cognationibus suis</p>
<p><span class=c>31</span> et ex dimidia parte tribus Manasse decem et octo milia singuli

per nomina sua venerunt ut constituerent regem David</p>
<p><span class=c>32</span> de filiis quoque Isachar viri eruditi qui norant singula

tempora ad praecipiendum quid facere deberet Israhel principes ducenti omnis

autem reliqua tribus eorum consilium sequebatur</p>
<p><span class=c>33</span> porro de Zabulon qui egrediebantur ad proelium et stabant in

acie instructi armis bellicis quinquaginta milia venerunt in auxilium non in

corde duplici</p>
<p><span class=c>34</span> et de Nepthali principes mille et cum eis instructa clypeo et

hasta triginta septem milia</p>
<p><span class=c>35</span> de etiam praeparata ad proelium viginti octo milia sescentorum</p>
<p><span class=c>36</span> et de Aser egredientes ad pugnam et in acie provocantes

quadraginta milia</p>
<p><span class=c>37</span> trans Iordanem autem de filiis Ruben et Gad et dimidia parte

tribus Manasse instructa armis bellicis centum viginti milia</p>
<p><span class=c>38</span> omnes isti viri bellatores et expediti ad pugnandum corde

perfecto venerunt in Hebron ut constituerent regem David super universum

Israhel sed et omnes reliqui ex Israhel uno corde erant ut rex fieret David</p>
<p><span class=c>39</span> fueruntque ibi apud David tribus diebus comedentes et bibentes

praeparaverunt enim eis fratres sui</p>
<p><span class=c>40</span> sed et qui iuxta eos erant usque ad Isachar et Zabulon et

Nepthalim adferebant panes in asinis et camelis et mulis et bubus ad vescendum

farinam palatas uvam passam vinum oleum boves arietes ad omnem copiam gaudium

quippe erat in Israhel</p>
<p><span class=gl>13</span> iniit autem consilium David cum tribunis et centurionibus

et universis principibus</p>
<p><span class=c>2</span> et ait ad omnem coetum Israhel si placet vobis et a Domino Deo

nostro egreditur sermo quem loquor mittamus ad fratres nostros reliquos in

universas regiones Israhel et ad sacerdotes et Levitas qui habitant in

suburbanis urbium ut congregentur ad nos</p>
<p><span class=c>3</span> et reducamus arcam Dei nostri ad nos non enim requisivimus eam

in diebus Saul</p>
<p><span class=c>4</span> et respondit universa multitudo ut ita fieret placuerat enim

sermo omni populo</p>
<p><span class=c>5</span> congregavit ergo David cunctum Israhel a Sior Aegypti usque dum

ingrediaris Emath ut adduceret arcam Dei de Cariathiarim</p>
<p><span class=c>6</span> et ascendit David et omnis vir Israhel ad collem Cariathiarim

quae est in Iuda ut adferrent inde arcam Dei Domini sedentis super cherubin ubi

invocatum est nomen eius</p>
<p><span class=c>7</span> inposueruntque arcam Dei super plaustrum novum de domo Aminadab

Oza autem et fratres eius minabant plaustrum</p>
<p><span class=c>8</span> porro David et universus Israhel ludebant coram Deo omni

virtute in canticis et in citharis et psalteriis et tympanis et cymbalis et

tubis</p>
<p><span class=c>9</span> cum autem pervenissent ad aream Chidon tetendit Oza manum suam

ut sustentaret arcam bos quippe lasciviens paululum inclinaverat eam</p>
<p><span class=c>10</span> iratus est itaque Dominus contra Ozam et percussit eum eo quod

contigisset arcam et mortuus est ibi coram Deo</p>
<p><span class=c>11</span> contristatusque David eo quod divisisset Dominus Ozam vocavit

locum illum Divisio Oza usque in praesentem diem</p>
<p><span class=c>12</span> et timuit Deum tunc temporis dicens quomodo possum ad me

introducere arcam Dei</p>
<p><span class=c>13</span> et ob hanc causam non eam adduxit ad se hoc est in civitatem

David sed avertit in domum Obededom Getthei</p>
<p><span class=c>14</span> mansit ergo arca Dei in domo Obededom tribus mensibus et

benedixit Dominus domui eius et omnibus quae habebat</p>
<p><span class=gl>14</span> misit quoque Hiram rex Tyri nuntios ad David et ligna

cedrina et artifices parietum lignorumque ut aedificarent ei domum</p>
<p><span class=c>2</span> cognovitque David eo quod confirmasset eum Dominus in regem

super Israhel et sublevatum esset regnum suum super populum eius Israhel</p>
<p><span class=c>3</span> accepit quoque David alias uxores in Hierusalem genuitque

filios et filias</p>
<p><span class=c>4</span> et haec nomina eorum qui nati sunt ei in Hierusalem Sammu et

Sobab Nathan et Salomon</p>
<p><span class=c>5</span> Iebar et Helisu et Eliphaleth</p>
<p><span class=c>6</span> Noga quoque et Napheg et Iaphiae</p>
<p><span class=c>7</span> Elisama et Baliada et Eliphaleth</p>
<p><span class=c>8</span> audientes autem Philisthim eo quod unctus esset David in regem

super universum Israhel ascenderunt omnes ut quaererent eum quod cum audisset

David egressus est obviam eis</p>
<p><span class=c>9</span> porro Philisthim venientes diffusi sunt in valle Raphaim</p>
<p><span class=c>10</span> consuluitque David Deum dicens si ascendam ad Philistheos si

trades eos in manu mea et dixit ei Dominus ascende et tradam eos in manu tua</p>
<p><span class=c>11</span> cumque illi ascendissent in Baalpharasim percussit eos ibi

David et dixit divisit Deus inimicos meos per manum meam sicuti dividuntur

aquae et idcirco vocatum est nomen loci illius Baalpharasim</p>
<p><span class=c>12</span> dereliqueruntque ibi deos suos quos David iussit exuri</p>
<p><span class=c>13</span> alia etiam vice Philisthim inruerunt et diffusi sunt in valle</p>
<p><span class=c>14</span> consuluitque rursum David Deum et dixit ei Deus non ascendas

post eos recede ab eis et venies contra illos ex adverso pirorum</p>
<p><span class=c>15</span> cumque audieris sonitum gradientis in cacumine pirorum tunc

egredieris ad bellum egressus est enim Deus ante te ut percutiat castra

Philisthim</p>
<p><span class=c>16</span> fecit ergo David sicut praeceperat ei Deus et percussit castra

Philisthinorum de Gabaon usque Gazera</p>
<p><span class=c>17</span> divulgatumque est nomen David in universis regionibus et

Dominus dedit pavorem eius super omnes gentes</p>
<p><span class=gl>15</span> fecit quoque sibi domos in civitate David et aedificavit

locum arcae Dei tetenditque ei tabernaculum</p>
<p><span class=c>2</span> tunc dixit David inlicitum est ut a quocumque portetur arca Dei

nisi a Levitis quos elegit Dominus ad portandum eam et ad ministrandum sibi

usque in aeternum</p>
<p><span class=c>3</span> congregavitque universum Israhel in Hierusalem ut adferretur

arca Dei in locum suum quem praeparaverat ei</p>
<p><span class=c>4</span> necnon et filios Aaron et Levitas</p>
<p><span class=c>5</span> de filiis Caath Urihel princeps fuit et fratres eius centum

viginti</p>
<p><span class=c>6</span> de filiis Merari Asaia princeps et fratres eius ducenti viginti</p>
<p><span class=c>7</span> de filiis Gersom Iohel princeps et fratres eius centum triginta</p>
<p><span class=c>8</span> de filiis Elisaphan Semeias princeps et fratres eius ducenti</p>
<p><span class=c>9</span> de filiis Hebron Elihel princeps et fratres eius octoginta</p>
<p><span class=c>10</span> de filiis Ozihel Aminadab princeps et fratres eius centum

duodecim</p>
<p><span class=c>11</span> vocavitque David Sadoc et Abiathar sacerdotes et Levitas

Urihel Asaiam Iohel Semeiam Elihel et Aminadab</p>
<p><span class=c>12</span> et dixit ad eos vos qui estis principes familiarum leviticarum

sanctificamini cum fratribus vestris et adferte arcam Domini Dei Israhel ad

locum qui ei praeparatus est</p>
<p><span class=c>13</span> ne ut a principio quia non eratis praesentes percussit nos

Dominus sic et nunc fiat inlicitum quid nobis agentibus</p>
<p><span class=c>14</span> sanctificati sunt ergo sacerdotes et Levitae ut portarent

arcam Domini Dei Israhel</p>
<p><span class=c>15</span> et tulerunt filii Levi arcam Dei sicut praeceperat Moses iuxta

verbum Domini umeris suis in vectibus</p>
<p><span class=c>16</span> dixit quoque David principibus Levitarum ut constituerent de

fratribus suis cantores in organis musicorum nablis videlicet et lyris et

cymbalis ut resonaret in excelsum sonitus laetitiae</p>
<p><span class=c>17</span> constitueruntque Levitas Heman filium Iohel et de fratribus

eius Asaph filium Barachiae de filiis vero Merari fratribus eorum Ethan filium

Casaiae</p>
<p><span class=c>18</span> et cum eis fratres eorum in secundo ordine Zacchariam et Ben

et Iazihel et Semiramoth et Iahihel et Ani Eliab et Banaiam et Maasiam et

Matthathiam et Eliphalu et Macheniam et Obededom et Ieihel ianitores</p>
<p><span class=c>19</span> porro cantores Heman Asaph et Ethan in cymbalis aeneis

concrepantes</p>
<p><span class=c>20</span> Zaccharias autem et Ozihel et Semiramoth et Iahihel et Ani et

Eliab et Maasias et Banaias in nablis arcana cantabant</p>
<p><span class=c>21</span> porro Matthathias et Eliphalu et Machenias et Obededom et

Ieihel et Ozaziu in citharis pro octava canebant epinikion</p>
<p><span class=c>22</span> Chonenias autem princeps Levitarum prophetiae praeerat ad

praecinendam melodiam erat quippe valde sapiens</p>
<p><span class=c>23</span> et Barachias et Helcana ianitores arcae</p>
<p><span class=c>24</span> porro Sebenias et Iosaphat et Nathanahel et Amasai et

Zaccharias et Banaias et Eliezer sacerdotes clangebant tubis coram arca Dei et

Obededom et Ahias erant ianitores arcae</p>
<p><span class=c>25</span> igitur David et maiores natu Israhel et tribuni ierunt ad

deportandam arcam foederis Domini de domo Obededom cum laetitia</p>
<p><span class=c>26</span> cumque adiuvisset Deus Levitas qui portabant arcam foederis

Domini immolabantur septem tauri et septem arietes</p>
<p><span class=c>27</span> porro David erat indutus stola byssina et universi Levitae qui

portabant arcam cantoresque et Chonenias princeps prophetiae inter cantores

David autem indutus erat etiam ephod lineo</p>
<p><span class=c>28</span> universusque Israhel deducebant arcam foederis Domini in

iubilo et sonitu bucinae et tubis et cymbalis et nablis et citharis

concrepantes</p>
<p><span class=c>29</span> cumque pervenisset arca foederis Domini usque ad civitatem

David Michol filia Saul prospiciens per fenestram vidit regem David saltantem

atque ludentem et despexit eum in corde suo</p>
<p><span class=gl>16</span> adtulerunt igitur arcam Dei et constituerunt eam in medio

tabernaculi quod tetenderat ei David et obtulerunt holocausta et pacifica coram

Deo</p>
<p><span class=c>2</span> cumque conplesset David offerens holocausta et pacifica

benedixit populo in nomine Domini</p>
<p><span class=c>3</span> et divisit universis per singulos a viro usque ad mulierem

tortam panis et partem assae carnis bubulae et frixam oleo similam</p>
<p><span class=c>4</span> constituitque coram arca Domini de Levitis qui ministrarent et

recordarentur operum eius et glorificarent atque laudarent Dominum Deum Israhel</p>
<p><span class=c>5</span> Asaph principem et secundum eius Zacchariam porro Iahihel et

Semiramoth et Ieihel et Matthathiam et Eliab et Banaiam et Obededom et Ieihel

super organa psalterii et lyras Asaph autem ut cymbalis personaret</p>
<p><span class=c>6</span> Banaiam vero et Azihel sacerdotes canere tuba iugiter coram

arca foederis Domini</p>
<p><span class=c>7</span> in illo die fecit David principem ad confitendum Domino Asaph

et fratres eius</p>
<p><span class=c>8</span> confitemini Domino invocate nomen eius notas facite in populis

adinventiones illius</p>
<p><span class=c>9</span> canite ei et psallite et narrate omnia mirabilia eius</p>
<p><span class=c>10</span> laudate nomen sanctum eius laetetur cor quaerentium Dominum</p>
<p><span class=c>11</span> quaerite Dominum et virtutem eius quaerite faciem eius semper</p>
<p><span class=c>12</span> recordamini mirabilium eius quae fecit signorum illius et

iudiciorum oris eius</p>
<p><span class=c>13</span> semen Israhel servi eius filii Iacob electi illius</p>
<p><span class=c>14</span> ipse Dominus Deus noster in universa terra iudicia eius</p>
<p><span class=c>15</span> recordamini in sempiternum pacti eius sermonis quem praecepit

in mille generationes</p>
<p><span class=c>16</span> quem pepigit cum Abraham et iuramenti illius cum Isaac</p>
<p><span class=c>17</span> et constituit illud Iacob in praeceptum et Israhel in pactum

sempiternum</p>
<p><span class=c>18</span> dicens tibi dabo terram Chanaan funiculum hereditatis vestrae</p>
<p><span class=c>19</span> cum essent pauci numero parvi et coloni eius</p>
<p><span class=c>20</span> et transierunt de gente in gentem et de regno ad populum

alterum</p>
<p><span class=c>21</span> non dimisit quemquam calumniari eos sed increpuit pro eis

reges</p>
<p><span class=c>22</span> nolite tangere christos meos et in prophetis meis nolite

malignari</p>
<p><span class=c>23</span> canite Domino omnis terra adnuntiate ex die in diem salutare

eius</p>
<p><span class=c>24</span> narrate in gentibus gloriam eius in cunctis populis mirabilia

illius</p>
<p><span class=c>25</span> quia magnus Dominus et laudabilis nimis et horribilis super

omnes deos</p>
<p><span class=c>26</span> omnes enim dii populorum idola Dominus autem caelos fecit</p>
<p><span class=c>27</span> confessio et magnificentia coram eo fortitudo et gaudium in

loco eius</p>
<p><span class=c>28</span> adferte Domino familiae populorum adferte Domino gloriam et

imperium</p>
<p><span class=c>29</span> date Domino gloriam nomini eius levate sacrificium et venite

in conspectu eius et adorate Dominum in decore sancto</p>
<p><span class=c>30</span> commoveatur a facie illius omnis terra ipse enim fundavit

orbem inmobilem</p>
<p><span class=c>31</span> laetentur caeli et exultet terra et dicant in nationibus

Dominus regnavit</p>
<p><span class=c>32</span> tonet mare et plenitudo eius exultent agri et omnia quae in

eis sunt</p>
<p><span class=c>33</span> tunc laudabunt ligna saltus coram Domino quia venit iudicare

terram</p>
<p><span class=c>34</span> confitemini Domino quoniam bonus quoniam in aeternum

misericordia eius</p>
<p><span class=c>35</span> et dicite salva nos Deus salvator noster et congrega nos et

erue de gentibus ut confiteamur nomini sancto tuo et exultemus in carminibus

tuis</p>
<p><span class=c>36</span> benedictus Dominus Deus Israhel ab aeterno usque in aeternum

et dicat omnis populus amen et hymnus Domino</p>
<p><span class=c>37</span> dereliquit itaque ibi coram arca foederis Domini Asaph et

fratres eius ut ministrarent in conspectu arcae iugiter per singulos dies et

vices suas</p>
<p><span class=c>38</span> porro Obededom et fratres eius sexaginta octo et Obededom

filium Idithun et Osa constituit ianitores</p>
<p><span class=c>39</span> Sadoc autem sacerdotem et fratres illius sacerdotes coram

tabernaculo Domini in excelso quod erat in Gabaon</p>
<p><span class=c>40</span> ut offerrent holocausta Domino super altare holocaustomatis

iugiter mane et vespere iuxta omnia quae scripta sunt in lege Domini quam

praecepit Israheli</p>
<p><span class=c>41</span> et post eum Heman et Idithun et reliquos electos unumquemque

vocabulo suo ad confitendum Domino quoniam in aeternum misericordia eius</p>
<p><span class=c>42</span> Heman quoque et Idithun canentes tuba et quatientes cymbala et

omnia musicorum organa ad canendum Deo filios autem Idithun fecit esse

portarios</p>
<p><span class=c>43</span> reversusque est omnis populus in domum suam et David ut

benediceret etiam domui suae</p>
<p><span class=gl>17</span> cum autem habitaret David in domo sua dixit ad Nathan

prophetam ecce ego habito in domo cedrina arca autem foederis Domini sub

pellibus est</p>
<p><span class=c>2</span> et ait Nathan ad David omnia quae in corde tuo sunt fac Deus

enim tecum est</p>
<p><span class=c>3</span> igitur nocte illa factus est sermo Dei ad Nathan dicens</p>
<p><span class=c>4</span> vade et loquere David servo meo haec dicit Dominus non

aedificabis tu mihi domum ad habitandum</p>
<p><span class=c>5</span> neque enim mansi in domo ex eo tempore quo eduxi Israhel usque

ad hanc diem sed fui semper mutans loca tabernaculi et in tentorio</p>
<p><span class=c>6</span> manens cum omni Israhel numquid locutus sum saltim uni iudicum

Israhel quibus praeceperam ut pascerent populum meum et dixi quare non

aedificastis mihi domum cedrinam</p>
<p><span class=c>7</span> nunc itaque sic loqueris ad servum meum David haec dicit

Dominus exercituum ego tuli te cum in pascuis sequereris gregem ut esses dux

populi mei Israhel</p>
<p><span class=c>8</span> et fui tecum quocumque perrexisti et interfeci omnes inimicos

tuos coram te fecique tibi nomen quasi unius magnorum qui celebrantur in terra</p>
<p><span class=c>9</span> et dedi locum populo meo Israhel plantabitur et habitabit in eo

et ultra non commovebitur nec filii iniquitatis adterent eos sicut a principio</p>
<p><span class=c>10</span> ex diebus quibus dedi iudices populo meo Israhel et humiliavi

universos inimicos tuos adnuntio ergo tibi quod aedificaturus sit domum tibi

Dominus</p>
<p><span class=c>11</span> cumque impleveris dies tuos ut vadas ad patres tuos suscitabo

semen tuum post te quod erit de filiis tuis et stabiliam regnum eius</p>
<p><span class=c>12</span> ipse aedificabit mihi domum et firmabo solium eius usque in

aeternum</p>
<p><span class=c>13</span> ego ero ei in patrem et ipse erit mihi in filium et

misericordiam meam non auferam ab eo sicut abstuli ab eo qui ante te fuit</p>
<p><span class=c>14</span> et statuam eum in domo mea et in regno meo usque in

sempiternum et thronus eius erit firmissimus in perpetuum</p>
<p><span class=c>15</span> iuxta omnia verba haec et iuxta universam visionem istam sic

locutus est Nathan ad David</p>
<p><span class=c>16</span> cumque venisset rex David et sedisset coram Domino dixit quis

ego sum Domine Deus et quae domus mea ut praestares mihi talia</p>
<p><span class=c>17</span> sed et hoc parum visum est in conspectu tuo ideoque locutus es

super domum servi tui etiam in futurum et fecisti me spectabilem super omnes

homines Domine Deus meus</p>
<p><span class=c>18</span> quid ultra addere potest David cum ita glorificaveris servum

tuum et cognoveris eum</p>
<p><span class=c>19</span> Domine propter famulum tuum iuxta cor tuum fecisti omnem

magnificentiam hanc et nota esse voluisti universa magnalia</p>
<p><span class=c>20</span> Domine non est similis tui et non est alius deus absque te ex

omnibus quos audivimus auribus nostris</p>
<p><span class=c>21</span> quis autem est alius ut populus tuus Israhel gens una in terra

ad quam perrexit Deus ut liberaret et faceret populum sibi et magnitudine sua

atque terroribus eiceret nationes a facie eius quem de Aegypto liberarat</p>
<p><span class=c>22</span> et posuisti populum tuum Israhel tibi in populum usque in

aeternum et tu Domine factus es Deus eius</p>
<p><span class=c>23</span> nunc igitur Domine sermo quem locutus es famulo tuo et super

domum eius confirmetur in perpetuum et fac sicut locutus es</p>
<p><span class=c>24</span> permaneatque et magnificetur nomen tuum usque in sempiternum

et dicatur Dominus exercituum Deus Israhel et domus David servi eius permanens

coram eo</p>
<p><span class=c>25</span> tu enim Domine Deus meus revelasti auriculam servi tui ut

aedificares ei domum et idcirco invenit servus tuus fiduciam ut oret coram te</p>
<p><span class=c>26</span> nunc ergo Domine tu es Deus et locutus es ad servum tuum tanta

beneficia</p>
<p><span class=c>27</span> et coepisti benedicere domui servi tui ut sit semper coram te

te enim Domine benedicente benedicta erit in perpetuum</p>
<p><span class=gl>18</span> factum est autem post haec ut percuteret David Philisthim

et humiliaret eos et tolleret Geth et filias eius de manu Philisthim</p>
<p><span class=c>2</span> percuteretque Moab et fierent Moabitae servi David offerentes

ei munera</p>
<p><span class=c>3</span> eo tempore percussit David etiam Adadezer regem Suba regionis

Emath quando perrexit ut dilataret imperium suum usque ad flumen Eufraten</p>
<p><span class=c>4</span> cepit ergo David mille quadrigas eius et septem milia equites

ac viginti milia virorum peditum subnervavitque omnes equos curruum exceptis

centum quadrigis quas reservavit sibi</p>
<p><span class=c>5</span> supervenit autem et Syrus damascenus ut auxilium praeberet

Adadezer regi Suba sed et huius percussit David viginti duo milia virorum</p>
<p><span class=c>6</span> et posuit milites in Damasco ut Syria quoque serviret sibi et

offerret munera adiuvitque eum Dominus in cunctis ad quae perrexerat</p>
<p><span class=c>7</span> tulit quoque David faretras aureas quas habuerant servi

Adadezer et adtulit eas in Hierusalem</p>
<p><span class=c>8</span> necnon de Thebath et Chun urbibus Adadezer aeris plurimum de

quo fecit Salomon mare aeneum et columnas et vasa aenea</p>
<p><span class=c>9</span> quod cum audisset Thou rex Emath percussisse videlicet David

omnem exercitum Adadezer regis Suba</p>
<p><span class=c>10</span> misit Aduram filium suum ad regem David ut postularet ab eo

pacem et congratularetur ei eo quod expugnasset et percussisset Adadezer

adversarius quippe Thou erat Adadezer</p>
<p><span class=c>11</span> sed et omnia vasa aurea et argentea et aenea consecravit rex

David Domino cum argento et auro quod tulerat ex universis gentibus tam de

Idumea et Moab et filiis Ammon quam de Philisthim et Amalech</p>
<p><span class=c>12</span> Abisai vero filius Sarviae percussit Edom in valle Salinarum

decem et octo milia</p>
<p><span class=c>13</span> et constituit in Edom praesidium ut serviret Idumea David

salvavitque Dominus David in cunctis ad quae perrexerat</p>
<p><span class=c>14</span> regnavit ergo David super universum Israhel et faciebat

iudicium atque iustitiam cuncto populo suo</p>
<p><span class=c>15</span> porro Ioab filius Sarviae erat super exercitum et Iosaphat

filius Ahilud a commentariis</p>
<p><span class=c>16</span> Sadoc autem filius Ahitob et Ahimelech filius Abiathar

sacerdotes et Susa scriba</p>
<p><span class=c>17</span> Banaias vero filius Ioiada super legiones Cherethi et Felethi

porro filii David primi ad manum regis</p>
<p><span class=gl>19</span> accidit autem ut moreretur Naas rex filiorum Ammon et

regnaret filius eius pro eo</p>
<p><span class=c>2</span> dixitque David faciam misericordiam cum Hanon filio Naas

praestitit enim pater eius mihi gratiam misitque David nuntios ad consolandum

eum super morte patris sui qui cum pervenissent in terram filiorum Ammon ut

consolarentur Hanon</p>
<p><span class=c>3</span> dixerunt principes filiorum Ammon ad Hanon tu forsitan putas

quod David honoris causa in patrem tuum miserit qui consolentur te nec

animadvertis quod ut explorent et investigent et scrutentur terram tuam

venerint ad te servi eius</p>
<p><span class=c>4</span> igitur Hanon pueros David decalvavit et rasit et praecidit

tunicas eorum a natibus usque ad pedes et dimisit eos</p>
<p><span class=c>5</span> qui cum abissent et hoc mandassent David misit in occursum

eorum grandem enim contumeliam sustinuerant et praecepit ut manerent in

Hiericho donec cresceret barba eorum et tunc reverterentur</p>
<p><span class=c>6</span> videntes autem filii Ammon quod iniuriam fecissent David tam

Hanon quam reliquus populus miserunt mille talenta argenti ut conducerent sibi

de Mesopotamia et de Syria Macha et de Suba currus et equites</p>
<p><span class=c>7</span> conduxeruntque triginta duo milia curruum et regem Macha cum

populo eius qui cum venissent castrametati sunt e regione Medaba filii quoque

Ammon congregati de urbibus suis venerunt ad bellum</p>
<p><span class=c>8</span> quod cum audisset David misit Ioab et omnem exercitum virorum

fortium</p>
<p><span class=c>9</span> egressique filii Ammon direxerunt aciem iuxta portam civitatis

reges autem qui ad auxilium venerant separatim in agro steterunt</p>
<p><span class=c>10</span> igitur Ioab intellegens bellum et ex adverso et post tergum

contra se fieri elegit viros fortissimos de universo Israhel et perrexit contra

Syrum</p>
<p><span class=c>11</span> reliquam autem partem populi dedit sub manu Abisai fratris sui

et perrexerunt contra filios Ammon</p>
<p><span class=c>12</span> dixitque si vicerit me Syrus auxilio eris mihi sin autem

superaverint te filii Ammon ero tibi in praesidium</p>
<p><span class=c>13</span> confortare et agamus viriliter pro populo nostro et pro

urbibus Dei nostri Dominus autem quod in conspectu suo bonum est faciet</p>
<p><span class=c>14</span> perrexit ergo Ioab et populus qui cum eo erat contra Syrum ad

proelium et fugavit eos</p>
<p><span class=c>15</span> porro filii Ammon videntes quod fugisset Syrus ipsi quoque

fugerunt Abisai fratrem eius et ingressi sunt civitatem reversusque est etiam

Ioab in Hierusalem</p>
<p><span class=c>16</span> videns autem Syrus quod cecidisset coram Israhel misit nuntios

et adduxit Syrum qui erat trans Fluvium Sophach autem princeps militiae

Adadezer erat dux eorum</p>
<p><span class=c>17</span> quod cum nuntiatum esset David congregavit universum Israhel

et transivit Iordanem inruitque in eos et direxit ex adverso aciem illis contra

pugnantibus</p>
<p><span class=c>18</span> fugit autem Syrus Israhel et interfecit David de Syris septem

milia curruum et quadraginta milia peditum et Sophach exercitus principem</p>
<p><span class=c>19</span> videntes autem servi Adadezer se ab Israhel esse superatos

transfugerunt ad David et servierunt ei noluitque ultra Syria auxilium praebere

filiis Ammon</p>
<p><span class=gl>20</span> factum est autem post anni circulum eo tempore quo solent

reges ad bella procedere congregavit Ioab exercitum et robur militiae et

vastavit terram filiorum Ammon perrexitque et obsedit Rabba porro David manebat

in Hierusalem quando Ioab percussit Rabba et destruxit eam</p>
<p><span class=c>2</span> tulit autem David coronam Melchom de capite eius et invenit in

ea auri pondo talentum et pretiosissimas gemmas fecitque sibi inde diadema

manubias quoque urbis plurimas tulit</p>
<p><span class=c>3</span> populum autem qui erat in ea eduxit et fecit super eos tribulas

et trahas et ferrata carpenta transire ita ut dissicarentur et contererentur

sic fecit David cunctis urbibus filiorum Ammon et reversus est cum omni populo

suo in Hierusalem</p>
<p><span class=c>4</span> post haec initum est bellum in Gazer adversus Philistheos in

quo percussit Sobbochai Usathites Saphai de genere Raphaim et humiliavit eos</p>
<p><span class=c>5</span> aliud quoque bellum gestum est adversum Philistheos in quo

percussit Adeodatus filius Saltus Lehemites fratrem Goliath Getthei cuius

hastae lignum erat quasi liciatorium texentium</p>
<p><span class=c>6</span> sed et aliud bellum accidit in Geth in quo fuit homo

longissimus habens digitos senos id est simul viginti quattuor qui et ipse de

Rapha fuerat stirpe generatus</p>
<p><span class=c>7</span> hic blasphemavit Israhel et percussit eum Ionathan filius

Sammaa fratris David hii sunt filii Rapha in Geth qui ceciderunt in manu David

et servorum eius</p>
<p><span class=gl>21</span> consurrexit autem Satan contra Israhel et incitavit David

ut numeraret Israhel</p>
<p><span class=c>2</span> dixitque David ad Ioab et ad principes populi ite et numerate

Israhel a Bersabee usque et adferte mihi numerum ut sciam</p>
<p><span class=c>3</span> responditque Ioab augeat Dominus populum suum centuplum quam

sunt nonne domine mi rex omnes servi tui sunt quare hoc quaerit dominus meus

quod in peccatum reputetur Israheli</p>
<p><span class=c>4</span> sed sermo regis magis praevaluit egressusque est Ioab et

circuivit universum Israhel et reversus est Hierusalem</p>
<p><span class=c>5</span> deditque David numerum eorum quos circumierat et inventus est

omnis Israhel numerus mille milia et centum milia virorum educentium gladium de

Iuda autem trecenta septuaginta milia bellatorum</p>
<p><span class=c>6</span> nam Levi et Beniamin non numeravit eo quod invitus exsequeretur

regis imperium</p>
<p><span class=c>7</span> displicuit autem Deo quod iussum erat et percussit Israhel</p>
<p><span class=c>8</span> dixitque David ad Deum peccavi nimis ut hoc facerem obsecro

aufer iniquitatem servi tui quia insipienter egi</p>
<p><span class=c>9</span> et locutus est Dominus ad Gad videntem David dicens</p>
<p><span class=c>10</span> vade et loquere ad David et dic haec dicit Dominus trium tibi

optionem do unum quod volueris elige et faciam tibi</p>
<p><span class=c>11</span> cumque venisset Gad ad David dixit ei haec dicit Dominus elige

quod volueris</p>
<p><span class=c>12</span> aut tribus annis pestilentiam aut tribus mensibus fugere te

hostes tuos et gladium eorum non posse evadere aut tribus diebus gladium Domini

et mortem versari in terra et angelum Domini interficere in universis finibus

Israhel nunc igitur vide quid respondeam ei qui misit me</p>
<p><span class=c>13</span> et dixit David ad Gad ex omni parte me angustiae premunt sed

melius mihi est ut incidam in manus Domini quia multae sunt miserationes eius

quam in manus hominum</p>
<p><span class=c>14</span> misit ergo Dominus pestilentiam in Israhel et ceciderunt de

Israhel septuaginta milia virorum</p>
<p><span class=c>15</span> misit quoque angelum in Hierusalem ut percuteret eam cumque

percuteretur vidit Dominus et misertus est super magnitudinem mali et imperavit

angelo qui percutiebat sufficit iam cesset manus tua porro angelus Domini

stabat iuxta aream Ornan Iebusei</p>
<p><span class=c>16</span> levansque David oculos suos vidit angelum Domini stantem inter

terram et caelum et evaginatum gladium in manu eius et versum contra Hierusalem

et ceciderunt tam ipse quam maiores natu vestiti ciliciis et proni in terram</p>
<p><span class=c>17</span> dixitque David ad Deum nonne ego sum qui iussi ut numeraretur

populus ego qui peccavi ego qui malum feci iste grex quid commeruit Domine Deus

meus vertatur obsecro manus tua in me et in domum patris mei populus autem tuus

non percutiatur</p>
<p><span class=c>18</span> angelus autem Domini praecepit Gad ut diceret David et

ascenderet extrueretque altare Domino Deo in area Ornan Iebusei</p>
<p><span class=c>19</span> ascendit ergo David iuxta sermonem Gad quem locutus fuerat ex

nomine Domini</p>
<p><span class=c>20</span> porro Ornan cum suspexisset et vidisset angelum quattuorque

filii eius cum eo absconderunt se nam eo tempore terebat in area triticum</p>
<p><span class=c>21</span> igitur cum venisset David ad Ornan conspexit eum Ornan et

processit ei obviam de area et adoravit illum pronus in terram</p>
<p><span class=c>22</span> dixitque ei David da mihi locum areae tuae ut aedificem in ea

altare Domini ita ut quantum valet argenti accipias et cesset plaga a populo</p>
<p><span class=c>23</span> dixit autem Ornan ad David tolle et faciat dominus meus rex

quodcumque ei placet sed et boves do in holocaustum et tribulas in ligna et

triticum in sacrificium omnia libens praebeo</p>
<p><span class=c>24</span> dixitque ei rex David nequaquam ita fiet sed argentum dabo

quantum valet neque enim tibi auferre debeo et sic offerre Domino holocausta

gratuita</p>
<p><span class=c>25</span> dedit ergo David Ornan pro loco siclos auri iustissimi

ponderis sescentos</p>
<p><span class=c>26</span> et aedificavit ibi altare Domino obtulitque holocausta et

pacifica et invocavit Dominum et exaudivit eum in igne de caelo super altare

holocausti</p>
<p><span class=c>27</span> praecepitque Dominus angelo et convertit gladium suum in

vaginam</p>
<p><span class=c>28</span> protinus ergo David videns quod exaudisset eum Dominus in area

Ornan Iebusei immolavit ibi victimas</p>
<p><span class=c>29</span> tabernaculum autem Domini quod fecerat Moses in deserto et

altare holocaustorum ea tempestate erat in excelso Gabaon</p>
<p><span class=c>30</span> et non praevaluit David ire ad altare ut ibi obsecraret Deum

nimio enim fuerat timore perterritus videns gladium angeli Domini</p>
<p><span class=gl>22</span> dixitque David haec est domus Dei et hoc altare in

holocaustum Israhel</p>
<p><span class=c>2</span> et praecepit ut congregarentur omnes proselyti de terra Israhel

et constituit ex eis latomos ad caedendos lapides et poliendos ut aedificaretur

domus Dei</p>
<p><span class=c>3</span> ferrum quoque plurimum ad clavos ianuarum et ad commissuras

atque iuncturas praeparavit David et aeris pondus innumerabile</p>
<p><span class=c>4</span> ligna quoque cedrina non poterant aestimari quae Sidonii et

Tyrii deportaverant ad David</p>
<p><span class=c>5</span> et dixit David Salomon filius meus puer parvulus est et

delicatus domus autem quam aedificari volo Domino talis esse debet ut in

cunctis regionibus nominetur praeparabo ergo ei necessaria et ob hanc causam

ante mortem suam omnes paravit inpensas</p>
<p><span class=c>6</span> vocavitque Salomonem filium suum et praecepit ei ut aedificaret

domum Domino Deo Israhel</p>
<p><span class=c>7</span> dixitque David ad Salomonem fili mi voluntatis meae fuit ut

aedificarem domum nomini Domini Dei mei</p>
<p><span class=c>8</span> sed factus est ad me sermo Domini dicens multum sanguinem

effudisti et plurima bella bellasti non poteris aedificare domum nomini meo

tanto effuso sanguine coram me</p>
<p><span class=c>9</span> filius qui nascetur tibi et erit vir quietissimus faciam enim

eum requiescere ab omnibus inimicis suis per circuitum et ob hanc causam

pacificus vocabitur et pacem et otium dabo in Israhel cunctis diebus eius</p>
<p><span class=c>10</span> ipse aedificabit domum nomini meo et ipse erit mihi in filium

et ego ero ei in patrem firmaboque solium regni eius super Israhel in aeternum</p>
<p><span class=c>11</span> nunc ergo fili mi sit Dominus tecum et prosperare et aedifica

domum Domino Deo tuo sicut locutus est de te</p>
<p><span class=c>12</span> det quoque tibi Dominus prudentiam et sensum ut regere possis

Israhel et custodire legem Domini Dei tui</p>
<p><span class=c>13</span> tunc enim proficere poteris si custodieris mandata et iudicia

quae praecepit Dominus Mosi ut doceret Israhel confortare viriliter age ne

timeas neque paveas</p>
<p><span class=c>14</span> ecce ego in paupertatula mea praeparavi inpensas domus Domini

auri talenta centum milia et argenti mille milia talentorum aeris vero et ferri

non est pondus vincitur enim numerus magnitudine ligna et lapides praeparavi ad

universa inpendia</p>
<p><span class=c>15</span> habes quoque plurimos artifices latomos et cementarios

artificesque lignorum et omnium artium ad faciendum opus prudentissimos</p>
<p><span class=c>16</span> in auro et argento aere et ferro cuius non est numerus surge

igitur et fac et erit Dominus tecum</p>
<p><span class=c>17</span> praecepit quoque David cunctis principibus Israhel ut

adiuvarent Salomonem filium suum</p>
<p><span class=c>18</span> cernitis inquiens quod Dominus Deus vester vobiscum sit et

dederit vobis requiem per circuitum et tradiderit omnes inimicos in manu vestra

et subiecta sit terra coram Domino et coram populo eius</p>
<p><span class=c>19</span> praebete igitur corda vestra et animas vestras ut quaeratis

Dominum Deum vestrum et consurgite et aedificate sanctuarium Domino Deo ut

introducatur arca foederis Domini et vasa Domino consecrata in domum quae

aedificatur nomini Domini</p>
<p><span class=gl>23</span> igitur David senex et plenus dierum regem constituit

Salomonem filium suum super Israhel</p>
<p><span class=c>2</span> et congregavit omnes principes Israhel et sacerdotes atque

Levitas</p>
<p><span class=c>3</span> numeratique sunt Levitae a triginta annis et supra et inventa

sunt triginta octo milia virorum</p>
<p><span class=c>4</span> ex his electi sunt et distributi in ministerium domus Domini

viginti quattuor milia praepositorum autem et iudicum sex milia</p>
<p><span class=c>5</span> porro quattuor milia ianitores et totidem psaltae canentes

Domino in organis quae fecerat ad canendum</p>
<p><span class=c>6</span> et distribuit eos David per vices filiorum Levi Gersom

videlicet et Caath et Merari</p>
<p><span class=c>7</span> Gersom Leedan et Semei</p>
<p><span class=c>8</span> filii Leedan princeps Ieihel et Zetham et Iohel tres</p>
<p><span class=c>9</span> filii Semei Salomith et Ozihel et Aran tres isti principes

familiarum Leedan</p>
<p><span class=c>10</span> porro filii Semei Ieeth et Ziza et Iaus et Baria isti filii

Semei quattuor</p>
<p><span class=c>11</span> erat autem Ieeth prior Ziza secundus porro Iaus et Baria non

habuerunt plurimos filios et idcirco in una familia unaque domo conputati sunt</p>
<p><span class=c>12</span> filii Caath Amram et Isaar Hebron et Ozihel quattuor</p>
<p><span class=c>13</span> filii Amram Aaron et Moses separatusque est Aaron ut

ministraret in sancto sanctorum ipse et filii eius in sempiternum et adoleret

incensum Domino secundum ritum suum ac benediceret nomini eius in perpetuum</p>
<p><span class=c>14</span> Mosi quoque hominis Dei filii adnumerati sunt in tribu Levi</p>
<p><span class=c>15</span> filii Mosi Gersom et Eliezer</p>
<p><span class=c>16</span> filii Gersom Subuhel primus</p>
<p><span class=c>17</span> fuerunt autem filii Eliezer Roobia primus et non erant Eliezer

filii alii porro filii Roobia multiplicati sunt nimis</p>
<p><span class=c>18</span> filii Isaar Salumith primus</p>
<p><span class=c>19</span> filii Hebron Ieriau primus Amarias secundus Iazihel tertius

Iecmaam quartus</p>
<p><span class=c>20</span> filii Ozihel Micha primus Iesia secundus</p>
<p><span class=c>21</span> filii Merari Mooli et Musi filii Mooli Eleazar et Cis</p>
<p><span class=c>22</span> mortuus est autem Eleazar et non habuit filios sed filias

acceperuntque eas filii Cis fratres earum</p>
<p><span class=c>23</span> filii Musi Mooli et Eder et Ierimuth tres</p>
<p><span class=c>24</span> hii filii Levi in cognationibus et familiis suis principes per

vices et numerum capitum singulorum qui faciebant opera ministerii domus Domini

a viginti annis et supra</p>
<p><span class=c>25</span> dixit enim David requiem dedit Dominus Deus Israhel populo suo

et habitationem Hierusalem usque in aeternum</p>
<p><span class=c>26</span> nec erit officii Levitarum ut ultra portent tabernaculum et

omnia vasa eius ad ministrandum</p>
<p><span class=c>27</span> iuxta praecepta quoque David novissima supputabitur numerus

filiorum Levi a viginti annis et supra</p>
<p><span class=c>28</span> et erunt sub manu filiorum Aaron in cultum domus Domini in

vestibulis et in exedris et in loco purificationis et in sanctuario et in

universis operibus ministerii templi Domini</p>
<p><span class=c>29</span> sacerdotes autem super panes propositionis et ad similae

sacrificium et ad lagana et azyma et sartaginem et ad ferventem similam et

super omne pondus atque mensuram</p>
<p><span class=c>30</span> Levitae vero ut stent mane ad confitendum et canendum Domino

similiterque ad vesperam</p>
<p><span class=c>31</span> tam in oblatione holocaustorum Domini quam in sabbatis et

kalendis et sollemnitatibus reliquis iuxta numerum et caerimonias uniuscuiusque

rei iugiter coram Domino</p>
<p><span class=c>32</span> et custodiant observationes tabernaculi foederis et ritum

sanctuarii et observationem filiorum Aaron fratrum suorum ut ministrent in domo

Domini</p>
<p><span class=gl>24</span> porro filiis Aaron hae partitiones erunt filii Aaron Nadab

et Abiu et Eleazar et Ithamar</p>
<p><span class=c>2</span> mortui sunt autem Nadab et Abiu ante patrem suum absque liberis

sacerdotioque functus est Eleazar et Ithamar</p>
<p><span class=c>3</span> et divisit eos David id est Sadoc de filiis Eleazar et

Ahimelech de filiis Ithamar secundum vices suas et ministerium</p>
<p><span class=c>4</span> inventique sunt multo plures filii Eleazar in principibus viris

quam filii Ithamar divisit autem eis hoc est filiis Eleazar principes per

familias sedecim et filiis Ithamar per familias et domos suas octo</p>
<p><span class=c>5</span> porro divisit utrasque inter se familias sortibus erant enim

principes sanctuarii et principes Dei tam de filiis Eleazar quam de filiis

Ithamar</p>
<p><span class=c>6</span> descripsitque eos Semeias filius Nathanahel scriba Levites

coram rege et principibus et Sadoc sacerdote et Ahimelech filio Abiathar

principibus quoque familiarum sacerdotalium et leviticarum unam domum quae

ceteris praeerat Eleazar et alteram domum quae sub se habebat ceteros Ithamar</p>
<p><span class=c>7</span> exivit autem sors prima Ioiarib secunda Iedeiae</p>
<p><span class=c>8</span> tertia Arim quarta Seorim</p>
<p><span class=c>9</span> quinta Melchia sexta Maiman</p>
<p><span class=c>10</span> septima Accos octava Abia</p>
<p><span class=c>11</span> nona Hiesu decima Sechenia</p>
<p><span class=c>12</span> undecima Eliasib duodecima Iacim</p>
<p><span class=c>13</span> tertiadecima Oppa quartadecima Isbaal</p>
<p><span class=c>14</span> quintadecima Belga sextadecima Emmer</p>
<p><span class=c>15</span> septimadecima Ezir octavadecima Hapses</p>
<p><span class=c>16</span> nonadecima Phetheia vicesima Iezecel</p>
<p><span class=c>17</span> vicesima prima Iachin vicesima secunda Gamul</p>
<p><span class=c>18</span> vicesima tertia Dalaiau vicesima quarta Mazziau</p>
<p><span class=c>19</span> hae vices eorum secundum ministeria sua ut ingrediantur domum

Domini et iuxta ritum suum sub manu Aaron patris eorum sicut praecepit Dominus

Deus Israhel</p>
<p><span class=c>20</span> porro filiorum Levi qui reliqui fuerant de filiis Amram erat

Subahel et filiis Subahel Iedeia</p>
<p><span class=c>21</span> de filiis quoque Roobiae princeps Iesias</p>
<p><span class=c>22</span> Isaaris vero Salemoth filiusque Salemoth Iaath</p>
<p><span class=c>23</span> filiusque eius Ieriahu Amarias secundus Iazihel tertius

Iecmaam quartus</p>
<p><span class=c>24</span> filius Ozihel Micha filius Micha Samir</p>
<p><span class=c>25</span> frater Micha Iesia filiusque Iesiae Zaccharias</p>
<p><span class=c>26</span> filii Merari Mooli et Musi filius Ioziau Benno</p>
<p><span class=c>27</span> filius quoque Merari Oziau et Soem et Zacchur et Hebri</p>
<p><span class=c>28</span> porro Mooli filius Eleazar qui non habebat liberos</p>
<p><span class=c>29</span> filius vero Cis Ierahemel</p>
<p><span class=c>30</span> filii Musi Mooli Eder et Ierimoth isti filii Levi secundum

domos familiarum suarum</p>
<p><span class=c>31</span> miseruntque et ipsi sortes contra fratres suos filios Aaron

coram David rege et Sadoc et Ahimelech et principibus familiarum sacerdotalium

et leviticarum tam maiores quam minores omnes sors aequaliter dividebat</p>
<p><span class=gl>25</span> igitur David et magistratus exercitus secreverunt in

ministerium filios Asaph et Heman et Idithun qui prophetarent in citharis et

psalteriis et cymbalis secundum numerum suum dedicato sibi officio servientes</p>
<p><span class=c>2</span> de filiis Asaph Zacchur et Ioseph et Nathania et Asarela filii

Asaph sub manu Asaph prophetantis iuxta regem</p>
<p><span class=c>3</span> porro Idithun filii Idithun Godolias Sori Iesaias et Sabias et

Matthathias sex sub manu patris sui Idithun qui in cithara prophetabat super

confitentes et laudantes Dominum</p>
<p><span class=c>4</span> Heman quoque filii Heman Bocciau Matthaniau Ozihel Subuhel et

Ierimoth Ananias Anani Elietha Geddelthi et Romemthiezer et Iesbacasa Mellothi

Othir Mazioth</p>
<p><span class=c>5</span> omnes isti filii Heman videntis regis in sermonibus Dei ut

exaltaret cornu deditque Deus Heman filios quattuordecim et filias tres</p>
<p><span class=c>6</span> universi sub manu patris sui ad cantandum in templo Domini

distributi erant in cymbalis et psalteriis et citharis in ministeria domus

Domini iuxta regem Asaph videlicet et Idithun et Heman</p>
<p><span class=c>7</span> fuit autem numerus eorum cum fratribus suis qui erudiebant

canticum Domini cuncti doctores ducenti octoginta octo</p>
<p><span class=c>8</span> miseruntque sortes per vices suas ex aequo tam maior quam minor

doctus pariter et indoctus</p>
<p><span class=c>9</span> egressaque est sors prima Ioseph qui erat de Asaph secunda

Godoliae ipsi et filiis eius et fratribus duodecim</p>
<p><span class=c>10</span> tertia Zacchur filiis et fratribus eius duodecim</p>
<p><span class=c>11</span> quarta Isari filiis et fratribus eius duodecim</p>
<p><span class=c>12</span> quinta Nathaniae filiis et fratribus eius duodecim</p>
<p><span class=c>13</span> sexta Bocciau filiis et fratribus eius duodecim</p>
<p><span class=c>14</span> septima Israhela filiis et fratribus eius duodecim</p>
<p><span class=c>15</span> octava Isaiae filiis et fratribus eius duodecim</p>
<p><span class=c>16</span> nona Matthaniae filiis et fratribus eius duodecim</p>
<p><span class=c>17</span> decima Semeiae filiis et fratribus eius duodecim</p>
<p><span class=c>18</span> undecima Ezrahel filiis et fratribus eius duodecim</p>
<p><span class=c>19</span> duodecima Asabiae filiis et fratribus eius duodecim</p>
<p><span class=c>20</span> tertiadecima Subahel filiis et fratribus eius duodecim</p>
<p><span class=c>21</span> quartadecima Matthathiae filiis et fratribus eius duodecim</p>
<p><span class=c>22</span> quintadecima Ierimoth filiis et fratribus eius duodecim</p>
<p><span class=c>23</span> sextadecima Ananiae filiis et fratribus eius duodecim</p>
<p><span class=c>24</span> septimadecima Iesbocasae filiis et fratribus eius duodecim</p>
<p><span class=c>25</span> octavadecima Anani filiis et fratribus eius duodecim</p>
<p><span class=c>26</span> nonadecima Mellothi filiis et fratribus eius duodecim</p>
<p><span class=c>27</span> vicesima Eliatha filiis et fratribus eius duodecim</p>
<p><span class=c>28</span> vicesima prima Othir filiis et fratribus eius duodecim</p>
<p><span class=c>29</span> vicesima secunda Godollathi filiis et fratribus eius duodecim</p>
<p><span class=c>30</span> vicesima tertia Maziuth filiis et fratribus eius duodecim</p>
<p><span class=c>31</span> vicesima quarta Romamthiezer filiis et fratribus eius duodecim</p>
<p><span class=gl>26</span> divisiones autem ianitorum de Coritis Mesellemia filius

Core de filiis Asaph</p>
<p><span class=c>2</span> filii Mesellemiae Zaccharias primogenitus Iadihel secundus

Zabadias tertius Iathanahel quartus</p>
<p><span class=c>3</span> Ahilam quintus Iohanan sextus Helioenai septimus</p>
<p><span class=c>4</span> filii autem Obededom Semeias primogenitus Iozabad secundus

Iohaa tertius Sachar quartus Nathanahel quintus</p>
<p><span class=c>5</span> Amihel sextus Isachar septimus Phollathi octavus quia benedixit

illi Dominus</p>
<p><span class=c>6</span> Semeiae autem filio eius nati sunt filii praefecti familiarum

suarum erant enim viri fortissimi</p>
<p><span class=c>7</span> filii ergo Semeiae Othni et Raphahel et Obedihel Zabad fratres

eius viri fortissimi Heliu quoque et Samachias</p>
<p><span class=c>8</span> omnes hii de filiis Obededom ipsi et filii et fratres eorum

fortissimi ad ministrandum sexaginta duo de Obededom</p>
<p><span class=c>9</span> porro Mesellamiae filii et fratres robustissimi decem et octo</p>
<p><span class=c>10</span> de Hosa autem id est de filiis Merari Semri princeps non enim

habuerat primogenitum et idcirco posuerat eum pater eius in principem</p>
<p><span class=c>11</span> Helchias secundus Tabelias tertius Zaccharias quartus omnes

hii filii et fratres Hosa tredecim</p>
<p><span class=c>12</span> hii divisi sunt in ianitores ut semper principes custodiarum

sicut et fratres eorum ministrarent in domo Domini</p>
<p><span class=c>13</span> missae sunt autem sortes ex aequo et parvis et magnis per

familias suas in unamquamque portarum</p>
<p><span class=c>14</span> cecidit igitur sors orientalis Selemiae porro Zacchariae filio

eius viro prudentissimo et erudito sortito obtigit plaga septentrionalis</p>
<p><span class=c>15</span> Obededom vero et filiis eius ad austrum in qua parte domus

erat seniorum concilium</p>
<p><span class=c>16</span> Sepphima et Hosa ad occidentem iuxta portam quae ducit ad viam

ascensionis custodia contra custodiam</p>
<p><span class=c>17</span> ad orientem vero Levitae sex et ad aquilonem quattuor per diem

atque ad meridiem similiter in die quattuor et ubi erat concilium bini et bini</p>
<p><span class=c>18</span> in cellulis quoque ianitorum ad occidentem quattuor in via

binique per cellulas</p>
<p><span class=c>19</span> hae sunt divisiones ianitorum filiorum Core et Merari</p>
<p><span class=c>20</span> porro Achias erat super thesauros domus Dei ac vasa sanctorum</p>
<p><span class=c>21</span> filii Ledan filii Gersonni de Ledan principes familiarum Ledan

et Gersonni Ieiheli</p>
<p><span class=c>22</span> filii Ieiheli Zathan et Iohel frater eius super thesauros

domus Domini</p>
<p><span class=c>23</span> Amramitis et Isaaritis et Hebronitis et Ozihelitibus</p>
<p><span class=c>24</span> Subahel autem filius Gersom filii Mosi praepositus thesauris</p>
<p><span class=c>25</span> fratres quoque eius Eliezer cuius filius Raabia et huius

filius Isaias et huius filius Ioram huius quoque filius Zechri sed et huius

filius Selemith</p>
<p><span class=c>26</span> ipse Selemith et fratres eius super thesauros sanctorum quae

sanctificavit David rex et principes familiarum et tribuni et centuriones et

duces exercitus</p>
<p><span class=c>27</span> de bellis et manubiis proeliorum quae consecraverant ad

instaurationem et supellectilem templi Domini</p>
<p><span class=c>28</span> haec autem universa sanctificavit Samuhel videns et Saul

filius Cis et Abner filius Ner et Ioab filius Sarviae omnes qui

sanctificaverunt ea per manum Salemith et fratrum eius</p>
<p><span class=c>29</span> Saaritis vero praeerat Chonenias et filii eius ad opera

forinsecus super Israhel ad docendum et ad iudicandum eos</p>
<p><span class=c>30</span> porro de Hebronitis Asabias et fratres eius viri fortissimi

mille septingenti praeerant Israheli trans Iordanem contra occidentem in

cunctis operibus Domini et in ministerium regis</p>
<p><span class=c>31</span> Hebronitarum autem princeps fuit Hieria secundum familias et

cognationes eorum quadragesimo anno regni David recensiti sunt et inventi viri

fortissimi in Iazer Galaad</p>
<p><span class=c>32</span> fratresque eius robustioris aetatis duo milia septingenti

principes familiarum praeposuit autem eos David rex Rubenitis et Gadditis et

dimidio tribus Manasse in omne ministerium Dei et regis</p>
<p><span class=gl>27</span> filii autem Israhel secundum numerum suum principes

familiarum tribuni et centuriones et praefecti qui ministrabant regi iuxta

turmas suas ingredientes et egredientes per singulos menses in anno viginti

quattuor milibus singuli praeerant</p>
<p><span class=c>2</span> primae turmae in primo mense Isboam praeerat filius Zabdihel et

sub eo viginti quattuor milia</p>
<p><span class=c>3</span> de filiis Phares princeps cunctorum principum in exercitu mense

primo</p>
<p><span class=c>4</span> secundi mensis habebat turmam Dudi Ahohites et post se alterum

nomine Macelloth qui regebat partem exercitus viginti quattuor milium</p>
<p><span class=c>5</span> dux quoque turmae tertiae in mense tertio erat Banaias filius

Ioiadae sacerdos et in divisione sua viginti quattuor milia</p>
<p><span class=c>6</span> ipse est Banaias fortissimus inter triginta et super triginta

praeerat autem turmae ipsius Amizabad filius eius</p>
<p><span class=c>7</span> quartus mense quarto Asahel frater Ioab et Zabadias filius eius

post eum et in turma eius viginti quattuor milia</p>
<p><span class=c>8</span> quintus mense quinto princeps Samaoth Iezarites et in turma

eius viginti quattuor milia</p>
<p><span class=c>9</span> sextus mense sexto Hira filius Acces Thecuites et in turma eius

viginti quattuor milia</p>
<p><span class=c>10</span> septimus mense septimo Helles Phallonites de filiis Ephraim et

in turma eius viginti quattuor milia</p>
<p><span class=c>11</span> octavus mense octavo Sobochai Asothites de stirpe Zarai et in

turma eius viginti quattuor milia</p>
<p><span class=c>12</span> nonus mense nono Abiezer Anathothites de filiis Iemini et in

turma eius viginti quattuor milia</p>
<p><span class=c>13</span> decimus mense decimo Marai et ipse Netophathites de stirpe

Zarai et in turma eius viginti quattuor milia</p>
<p><span class=c>14</span> undecimus mense undecimo Banaias Pharathonites de filiis

Ephraim et in turma eius viginti quattuor milia</p>
<p><span class=c>15</span> duodecimus mense duodecimo Holdai Netophathites de stirpe

Gothonihel et in turma eius viginti quattuor milia</p>
<p><span class=c>16</span> porro tribubus praeerant Israhel Rubenitis dux Eliezer filius

Zechri Symeonitis dux Saphatias filius Macha</p>
<p><span class=c>17</span> Levitis Asabias filius Camuhel Aaronitis Sadoc</p>
<p><span class=c>18</span> Iuda Heliu frater David Isachar Amri filius Michahel</p>
<p><span class=c>19</span> Zabulonitis Iesmaias filius Abdiae Nepthalitibus Ierimoth

filius Ozihel</p>
<p><span class=c>20</span> filiis Ephraim Osee filius Ozaziu dimidio tribus Manasse Iohel

filius Phadiae</p>
<p><span class=c>21</span> et dimidio tribus Manasse in Galaad Iaddo filius Zacchariae

Beniamin autem Iasihel filius Abner</p>
<p><span class=c>22</span> vero Ezrihel filius Hieroam hii principes filiorum Israhel</p>
<p><span class=c>23</span> noluit autem David numerare eos a viginti annis inferius quia

dixerat Dominus ut multiplicaret Israhel quasi stellas caeli</p>
<p><span class=c>24</span> Ioab filius Sarviae coeperat numerare nec conplevit quia super

hoc ira inruerat in Israhel et idcirco numerus eorum qui fuerant recensiti non

est relatus in fastos regis David</p>
<p><span class=c>25</span> super thesauros autem regis fuit Azmoth filius Adihel his

autem thesauris qui erant in urbibus et in vicis et in turribus praesidebat

Ionathan filius Oziae</p>
<p><span class=c>26</span> operi autem rustico et agricolis qui exercebant terram

praeerat Ezri filius Chelub</p>
<p><span class=c>27</span> vinearumque cultoribus Semeias Ramathites cellis autem

vinariis Zabdias Aphonites</p>
<p><span class=c>28</span> nam super oliveta et ficeta quae erant in campestribus Balanan

Gaderites super apothecas autem olei Ioas</p>
<p><span class=c>29</span> porro armentis quae pascebantur in Sarona praepositus fuit

Setrai Saronites et super boves in vallibus Saphat filius Adli</p>
<p><span class=c>30</span> super camelos vero Ubil Ismahelites et super asinos Iadias

Meronathites</p>
<p><span class=c>31</span> super oves quoque Iaziz Agarenus omnes hii principes

substantiae regis David</p>
<p><span class=c>32</span> Ionathan autem patruus David consiliarius vir prudens et

litteratus ipse et Iaihel filius Achamoni erant cum filiis regis</p>
<p><span class=c>33</span> Ahitophel etiam consiliarius regis et Husi Arachites amicus

regis</p>
<p><span class=c>34</span> post Ahitophel fuit Ioiada filius Banaiae et Abiathar princeps

autem exercitus regis erat Ioab</p>
<p><span class=gl>28</span> convocavit igitur David omnes principes Israhel duces

tribuum et praepositos turmarum qui ministrabant regi tribunos quoque et

centuriones et qui praeerant substantiae et possessionibus regis filiosque suos

cum eunuchis et potentes et robustissimos quosque in exercitu Hierusalem</p>
<p><span class=c>2</span> cumque surrexisset rex et stetisset ait audite me fratres mei

et populus meus cogitavi ut aedificarem domum in qua requiesceret arca foederis

Domini et scabillum pedum Dei nostri et ad aedificandum omnia praeparavi</p>
<p><span class=c>3</span> Deus autem dixit mihi non aedificabis domum nomini meo eo quod

sis vir bellator et sanguinem fuderis</p>
<p><span class=c>4</span> sed elegit Dominus Deus Israhel me de universa domo patris mei

ut essem rex super Israhel in sempiternum de Iuda enim elegit principes porro

de domo Iuda domum patris mei et de filiis patris mei placuit ei ut me eligeret

regem super cunctum Israhel</p>
<p><span class=c>5</span> sed et de filiis meis filios enim multos dedit mihi Dominus

elegit Salomonem filium meum ut sederet in throno regni Domini super Israhel</p>
<p><span class=c>6</span> dixitque mihi Salomon filius tuus aedificabit domum meam et

atria mea ipsum enim elegi mihi in filium et ego ero ei in patrem</p>
<p><span class=c>7</span> et firmabo regnum eius usque in aeternum si perseveraverit

facere praecepta mea et iudicia sicut et hodie</p>
<p><span class=c>8</span> nunc igitur coram universo coetu Israhel audiente Deo nostro

custodite et perquirite cuncta mandata Domini Dei nostri ut possideatis terram

bonam et relinquatis eam filiis vestris post vos usque in sempiternum</p>
<p><span class=c>9</span> tu autem Salomon fili mi scito Deum patris tui et servi ei

corde perfecto et animo voluntario omnia enim corda scrutatur Dominus et

universas mentium cogitationes intellegit si quaesieris eum invenies si autem

dereliqueris illum proiciet te in aeternum</p>
<p><span class=c>10</span> nunc ergo quia elegit te Dominus ut aedificares domum

sanctuarii confortare et perfice</p>
<p><span class=c>11</span> dedit autem David Salomoni filio suo descriptionem porticus et

templi et cellariorum et cenaculi et cubiculorum in adytis et domus

propitiationis</p>
<p><span class=c>12</span> necnon et omnium quae cogitaverat atriorum et exedrarum per circuitum

in thesauros domus Domini et in thesauros sanctorum</p>
<p><span class=c>13</span> divisionumque sacerdotalium et leviticarum in omnia opera

domus Domini et in universa vasa ministerii templi Domini</p>
<p><span class=c>14</span> aurum in pondere per singula vasa ministerii argenti quoque

pondus pro vasorum ad opera diversitate</p>
<p><span class=c>15</span> sed et ad candelabra aurea et ad lucernas eorum aurum pro

mensura uniuscuiusque candelabri et lucernarum similiter et in candelabris

argenteis et in lucernis eorum pro diversitate mensurae pondus argenti tradidit</p>
<p><span class=c>16</span> aurum quoque dedit in mensas propositionis pro diversitate

mensarum similiter et argentum in alias mensas argenteas</p>
<p><span class=c>17</span> ad fuscinulas quoque et fialas et turibula ex auro purissimo

et leunculos aureos pro qualitate mensurae pondus distribuit in leunculum et

leunculum similiter et in leones argenteos diversum argenti pondus separavit</p>
<p><span class=c>18</span> altari autem in quo adoletur incensum aurum purissimum dedit

ut ex ipso fieret similitudo quadrigae cherubin extendentium alas et velantium

arcam foederis Domini</p>
<p><span class=c>19</span> omnia inquit venerunt scripta manu Domini ad me ut

intellegerem universa opera exemplaris</p>
<p><span class=c>20</span> dixit quoque David Salomoni filio suo viriliter age et

confortare et fac ne timeas et ne paveas Dominus enim Deus meus tecum erit et

non dimittet te nec derelinquet donec perficias omne opus ministerii domus

Domini</p>
<p><span class=c>21</span> ecce divisiones sacerdotum et Levitarum in omne ministerium

domus Domini adsistunt tibi et parati sunt et noverunt tam principes quam

populus facere omnia praecepta tua</p>
<p><span class=gl>29</span> locutusque est David rex ad omnem ecclesiam Salomonem

filium meum unum elegit Deus adhuc puerum et tenellum opus autem grande est

neque enim homini praeparatur habitatio sed Deo</p>
<p><span class=c>2</span> ego autem totis viribus meis praeparavi inpensas domus Dei mei

aurum ad vasa aurea et argentum in argentea aes in aenea ferrum in ferrea

lignum ad lignea lapides onychinos et quasi stibinos et diversorum colorum

omnem pretiosum lapidem et marmor parium abundantissime</p>
<p><span class=c>3</span> et super haec quae obtuli in domum Dei mei de peculio meo aurum

et argentum do in templum Dei mei exceptis his quae paravi in aedem sanctam</p>
<p><span class=c>4</span> tria milia talenta auri de auro Ophir et septem milia

talentorum argenti probatissimi ad deaurandos parietes templi</p>
<p><span class=c>5</span> ut ubicumque opus est aurum de auro et ubicumque opus est

argentum argenti opera fiant per manus artificum et si quis sponte offert

impleat manum suam hodie et offerat quod voluerit Domino</p>
<p><span class=c>6</span> polliciti sunt itaque principes familiarum et proceres tribuum

Israhel tribuni quoque et centuriones et principes possessionum regis</p>
<p><span class=c>7</span> dederuntque in opera domus Dei auri talenta quinque milia et

solidos decem milia argenti talenta decem milia et aeris talenta decem et octo

milia ferri quoque centum milia talentorum</p>
<p><span class=c>8</span> et apud quemcumque inventi sunt lapides dederunt in thesaurum

domus Domini per manum Ieihel Gersonitis</p>
<p><span class=c>9</span> laetatusque est populus cum vota sponte promitterent quia corde

toto offerebant ea Domino sed et David rex laetatus est gaudio magno</p>
<p><span class=c>10</span> et benedixit Domino coram universa multitudine et ait

benedictus es Domine Deus Israhel patris nostri ab aeterno in aeternum</p>
<p><span class=c>11</span> tua est Domine magnificentia et potentia et gloria atque

victoria et tibi laus cuncta enim quae in caelo sunt et in terra tua sunt tuum

Domine regnum et tu es super omnes principes</p>
<p><span class=c>12</span> tuae divitiae et tua est gloria tu dominaris omnium in manu

tua virtus et potentia in manu tua magnitudo et imperium omnium</p>
<p><span class=c>13</span> nunc igitur Deus noster confitemur tibi et laudamus nomen tuum

inclitum</p>
<p><span class=c>14</span> quis ego et quis populus meus ut possimus haec tibi universa

promittere tua sunt omnia et quae de manu tua accepimus dedimus tibi</p>
<p><span class=c>15</span> peregrini enim sumus coram te et advenae sicut omnes patres

nostri dies nostri quasi umbra super terram et nulla est mora</p>
<p><span class=c>16</span> Domine Deus noster omnis haec copia quam paravimus ut

aedificaretur domus nomini sancto tuo de manu tua est et tua sunt omnia</p>
<p><span class=c>17</span> scio Deus meus quod probes corda et simplicitatem diligas unde

et ego in simplicitate cordis mei laetus obtuli universa haec et populum tuum

qui hic reppertus est vidi cum ingenti gaudio tibi offerre donaria</p>
<p><span class=c>18</span> Domine Deus Abraham et Isaac et Israhel patrum nostrorum

custodi in aeternum hanc voluntatem cordis eorum et semper in venerationem tui

mens ista permaneat</p>
<p><span class=c>19</span> Salomoni quoque filio meo da cor perfectum ut custodiat

mandata tua testimonia tua caerimonias tuas et faciat universa et aedificet

aedem cuius inpensas paravi</p>
<p><span class=c>20</span> praecepit autem David universae ecclesiae benedicite Domino

Deo nostro et benedixit omnis ecclesia Domino Deo patrum suorum et

inclinaverunt se et adoraverunt Deum et deinde regem</p>
<p><span class=c>21</span> immolaveruntque victimas Domino et obtulerunt holocausta die

sequenti tauros mille arietes mille agnos mille cum libaminibus suis et

universo ritu abundantissime in omnem Israhel</p>
<p><span class=c>22</span> et comederunt et biberunt coram Domino in die illo cum grandi

laetitia et unxerunt secundo Salomonem filium David unxerunt autem Domino in

principem et Sadoc in pontificem</p>
<p><span class=c>23</span> seditque Salomon super solium Domini in regem pro David patre

suo et cunctis placuit et paruit illi omnis Israhel</p>
<p><span class=c>24</span> sed et universi principes et potentes et cuncti filii regis

David dederunt manum et subiecti fuerunt Salomoni regi</p>
<p><span class=c>25</span> magnificavit ergo Dominus Salomonem super omnem Israhel et

dedit illi gloriam regni qualem nullus habuit ante eum rex Israhel</p>
<p><span class=c>26</span> igitur David filius Isai regnavit super universum Israhel</p>
<p><span class=c>27</span> et dies quibus regnavit super Israhel fuerunt quadraginta anni

in Hebron regnavit septem annis et in Hierusalem triginta tribus</p>
<p><span class=c>28</span> et mortuus est in senectute bona plenus dierum et divitiis et

gloria regnavitque Salomon filius eius pro eo</p>
<p><span class=c>29</span> gesta autem David regis priora et novissima scripta sunt in

libro Samuhel videntis et in libro Nathan prophetae atque in volumine Gad

videntis</p>
<p><span class=c>30</span> universique regni eius et fortitudinis et temporum quae

transierunt sub eo sive in Israhel sive in cunctis regnis terrarum</p>
<hr align=center width=300 size=1 style='color:#c0c0c0'>
<p class=c><a href="index.htm">Index</a>

&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
<a href="ch2.htm">Poster</a></p>
</td></tr>
</table>









		


</body>
</html>

