<html>
<head>
<title>Vulgata. Numeri</title>
<meta http-equiv="Content-Type" content="text/html; charset=utf-8">
<meta name="author" content="Institute for Biblical Content">
<meta name="keywords" content="Library Paracalypsis, Vulgata">
<meta name="description" content="Vulgata">
<link href="../../lat.css" rel="stylesheet" type="text/css">
<style rel="stylesheet" type="text/css">

span.gl {font-size:16pt;font-weight:bold}

span.c{font-size:8pt;font-weight:bold}
</style>
</head>
<body>
﻿


<p>


<table style='border:solid black .25pt' align=center cellpadding=15 cellspacing=0 width=700>
<tr><td>
<h2>Numeri</h2>
<p><span class=gl>1</span> locutusque est Dominus ad Mosen in deserto Sinai in

tabernaculo foederis prima die mensis secundi anno altero egressionis eorum ex

Aegypto dicens</p>
<p><span class=c>2</span> tollite summam universae congregationis filiorum Israhel per

cognationes et domos suas et nomina singulorum quicquid sexus est masculini</p>
<p><span class=c>3</span> a vicesimo anno et supra omnium virorum fortium ex Israhel et

numerabitis eos per turmas suas tu et Aaron</p>
<p><span class=c>4</span> eruntque vobiscum principes tribuum ac domorum in cognationibus

suis</p>
<p><span class=c>5</span> quorum ista sunt nomina de Ruben Elisur filius Sedeur</p>
<p><span class=c>6</span> de Symeon Salamihel filius Surisaddai</p>
<p><span class=c>7</span> de Iuda Naasson filius Aminadab</p>
<p><span class=c>8</span> de Isachar Nathanahel filius Suar</p>
<p><span class=c>9</span> de Zabulon Heliab filius Helon</p>
<p><span class=c>10</span> filiorum autem Ioseph de Ephraim Helisama filius Ammiud de

Manasse Gamalihel filius Phadassur</p>
<p><span class=c>11</span> de Beniamin Abidan filius Gedeonis</p>
<p><span class=c>12</span> de Ahiezer filius Amisaddai</p>
<p><span class=c>13</span> de Aser Phegihel filius Ochran</p>
<p><span class=c>14</span> de Gad Heliasaph filius Duhel</p>
<p><span class=c>15</span> de Nepthali Ahira filius Henan</p>
<p><span class=c>16</span> hii nobilissimi principes multitudinis per tribus et

cognationes suas et capita exercitus Israhel</p>
<p><span class=c>17</span> quos tulerunt Moses et Aaron cum omni vulgi multitudine</p>
<p><span class=c>18</span> et congregaverunt primo die mensis secundi recensentes eos per

cognationes et domos ac familias et capita et nomina singulorum a vicesimo anno

et supra</p>
<p><span class=c>19</span> sicut praeceperat Dominus Mosi numeratique sunt in deserto

Sinai</p>
<p><span class=c>20</span> de Ruben primogenito Israhelis per generationes et familias ac

domos suas et nomina capitum singulorum omne quod sexus est masculini a

vicesimo anno et supra procedentium ad bellum</p>
<p><span class=c>21</span> quadraginta sex milia quingenti</p>
<p><span class=c>22</span> de filiis Symeon per generationes et familias ac domos

cognationum suarum recensiti sunt per nomina et capita singulorum omne quod sexus

est masculini a vicesimo anno et supra procedentium ad bellum</p>
<p><span class=c>23</span> quinquaginta novem milia trecenti</p>
<p><span class=c>24</span> de filiis Gad per generationes et familias ac domos

cognationum suarum recensiti sunt per nomina singulorum a viginti annis et supra

omnes qui ad bella procederent</p>
<p><span class=c>25</span> quadraginta quinque milia sescenti quinquaginta</p>
<p><span class=c>26</span> de filiis Iuda per generationes et familias ac domos

cognationum suarum per nomina singulorum a vicesimo anno et supra omnes qui

poterant ad bella procedere</p>
<p><span class=c>27</span> recensiti sunt septuaginta quattuor milia sescenti</p>
<p><span class=c>28</span> de filiis Isachar per generationes et familias ac domos

cognationum suarum per nomina singulorum a vicesimo anno et supra omnes qui ad

bella procederent</p>
<p><span class=c>29</span> recensiti sunt quinquaginta quattuor milia quadringenti</p>
<p><span class=c>30</span> de filiis Zabulon per generationes et familias ac domos

cognationum suarum recensiti sunt per nomina singulorum a vicesimo anno et

supra omnes qui poterant ad bella procedere</p>
<p><span class=c>31</span> quinquaginta septem milia quadringenti</p>
<p><span class=c>32</span> de filiis Ioseph filiorum Ephraim per generationes et familias

ac domos cognationum suarum recensiti sunt per nomina singulorum a vicesimo

anno et supra omnes qui poterant ad bella procedere</p>
<p><span class=c>33</span> quadraginta milia quingenti</p>
<p><span class=c>34</span> porro filiorum Manasse per generationes et familias ac domos

cognationum suarum recensiti sunt per nomina singulorum a viginti annis et

supra omnes qui poterant ad bella procedere</p>
<p><span class=c>35</span> triginta duo milia ducenti</p>
<p><span class=c>36</span> de filiis Beniamin per generationes et familias ac domos

cognationum suarum recensiti sunt nominibus singulorum a vicesimo anno et supra

omnes qui poterant ad bella procedere</p>
<p><span class=c>37</span> triginta quinque milia quadringenti</p>
<p><span class=c>38</span> de filiis per generationes et familias ac domos cognationum

suarum recensiti sunt nominibus singulorum a vicesimo anno et supra omnes qui

poterant ad bella procedere</p>
<p><span class=c>39</span> sexaginta duo milia septingenti</p>
<p><span class=c>40</span> de filiis Aser per generationes et familias ac domos

cognationum suarum recensiti sunt per nomina singulorum a vicesimo anno et

supra omnes qui poterant ad bella procedere</p>
<p><span class=c>41</span> quadraginta milia et mille quingenti</p>
<p><span class=c>42</span> de filiis Nepthali per generationes et familias ac domos

cognationum suarum recensiti sunt nominibus singulorum a vicesimo anno et supra

omnes qui poterant ad bella procedere</p>
<p><span class=c>43</span> quinquaginta tria milia quadringenti</p>
<p><span class=c>44</span> hii sunt quos numeraverunt Moses et Aaron et duodecim

principes Israhel singulos per domos cognationum suarum</p>
<p><span class=c>45</span> fueruntque omnes filiorum Israhel per domos et familias suas a

vicesimo anno et supra qui poterant ad bella procedere</p>
<p><span class=c>46</span> sescenta tria milia virorum quingenti quinquaginta</p>
<p><span class=c>47</span> Levitae autem in tribu familiarum suarum non sunt numerati cum

eis</p>
<p><span class=c>48</span> locutusque est Dominus ad Mosen dicens</p>
<p><span class=c>49</span> tribum Levi noli numerare neque ponas summam eorum cum filiis

Israhel</p>
<p><span class=c>50</span> sed constitue eos super tabernaculum testimonii cuncta vasa

eius et quicquid ad caerimonias pertinet ipsi portabunt tabernaculum et omnia

utensilia eius et erunt in ministerio ac per gyrum tabernaculi metabuntur</p>
<p><span class=c>51</span> cum proficiscendum fuerit deponent Levitae tabernaculum cum

castra metanda erigent quisquis externorum accesserit occidetur</p>
<p><span class=c>52</span> metabuntur autem castra filii Israhel unusquisque per turmas

et cuneos atque exercitum suum</p>
<p><span class=c>53</span> porro Levitae per gyrum tabernaculi figent tentoria ne fiat

indignatio super multitudinem filiorum Israhel et excubabunt in custodiis

tabernaculi testimonii</p>
<p><span class=c>54</span> fecerunt ergo filii Israhel iuxta omnia quae praeceperat

Dominus Mosi</p>
<p><span class=gl>2</span> locutusque est Dominus ad Mosen et Aaron dicens</p>
<p><span class=c>2</span> singuli per turmas signa atque vexilla et domos cognationum

suarum castrametabuntur filiorum Israhel per gyrum tabernaculi foederis</p>
<p><span class=c>3</span> ad orientem Iudas figet tentoria per turmas exercitus sui

eritque princeps filiorum eius Naasson filius Aminadab</p>
<p><span class=c>4</span> et omnis de stirpe eius summa pugnantium septuaginta quattuor

milia sescentorum</p>
<p><span class=c>5</span> iuxta eum castrametati sunt de tribu Isachar quorum princeps

fuit Nathanahel filius Suar</p>
<p><span class=c>6</span> et omnis numerus pugnatorum eius quinquaginta quattuor milia

quadringenti</p>
<p><span class=c>7</span> in tribu Zabulon princeps fuit Heliab filius Helon</p>
<p><span class=c>8</span> omnis de stirpe eius exercitus pugnatorum quinquaginta septem

milia quadringenti</p>
<p><span class=c>9</span> universi qui in castris Iudae adnumerati sunt fuerunt centum

octoginta sex milia quadringenti et per turmas suas primi egredientur</p>
<p><span class=c>10</span> in castris filiorum Ruben ad meridianam plagam erit princeps

Elisur filius Sedeur</p>
<p><span class=c>11</span> et cunctus exercitus pugnatorum eius qui numerati sunt

quadraginta sex milia quingenti</p>
<p><span class=c>12</span> iuxta eum castrametati sunt de tribu Symeon quorum princeps

fuit Salamihel filius Surisaddai</p>
<p><span class=c>13</span> et cunctus exercitus pugnatorum eius qui numerati sunt

quinquaginta novem milia trecenti</p>
<p><span class=c>14</span> in tribu Gad princeps fuit Heliasaph filius Duhel</p>
<p><span class=c>15</span> et cunctus exercitus pugnatorum eius qui numerati sunt

quadraginta quinque milia sescenti quinquaginta</p>
<p><span class=c>16</span> omnes qui recensiti sunt in castris Ruben centum quinquaginta

milia et mille quadringenti quinquaginta per turmas suas in secundo loco

proficiscentur</p>
<p><span class=c>17</span> levabitur autem tabernaculum testimonii per officia Levitarum

et turmas eorum quomodo erigetur ita et deponetur singuli per loca et ordines

suos proficiscentur</p>
<p><span class=c>18</span> ad occidentalem plagam erunt castra filiorum Ephraim quorum

princeps fuit Helisama filius Ammiud</p>
<p><span class=c>19</span> cunctus exercitus pugnatorum eius qui numerati sunt

quadraginta milia quingenti</p>
<p><span class=c>20</span> et cum eis tribus filiorum Manasse quorum princeps fuit Gamalihel

filius Phadassur</p>
<p><span class=c>21</span> cunctus exercitus pugnatorum eius qui numerati sunt triginta

duo milia ducenti</p>
<p><span class=c>22</span> in tribu filiorum Beniamin princeps fuit Abidan filius

Gedeonis</p>
<p><span class=c>23</span> et cunctus exercitus pugnatorum eius qui recensiti sunt triginta

quinque milia quadringenti</p>
<p><span class=c>24</span> omnes qui numerati sunt in castris Ephraim centum octo milia

centum per turmas suas tertii proficiscentur</p>
<p><span class=c>25</span> ad aquilonis partem castrametati sunt filii quorum princeps

fuit Ahiezer filius Amisaddai</p>
<p><span class=c>26</span> cunctus exercitus pugnatorum eius qui numerati sunt sexaginta

duo milia septingenti</p>
<p><span class=c>27</span> iuxta eum fixere tentoria de tribu Aser quorum princeps fuit

Phegihel filius Ochran</p>
<p><span class=c>28</span> cunctus exercitus pugnatorum eius qui numerati sunt

quadraginta milia et mille quingenti</p>
<p><span class=c>29</span> de tribu filiorum Nepthalim princeps fuit Ahira filius Henan</p>
<p><span class=c>30</span> cunctus exercitus pugnatorum eius quinquaginta tria milia

quadringenti</p>
<p><span class=c>31</span> omnes qui numerati sunt in castris fuerunt centum quinquaginta

septem milia sescenti et novissimi proficiscentur</p>
<p><span class=c>32</span> hic numerus filiorum Israhel per domos cognationum suarum et

turmas divisi exercitus sescenta tria milia quingenti quinquaginta</p>
<p><span class=c>33</span> Levitae autem non sunt numerati inter filios Israhel sic enim

praecepit Dominus Mosi</p>
<p><span class=c>34</span> feceruntque filii Israhel iuxta omnia quae mandaverat Dominus

castrametati sunt per turmas suas et profecti per familias ac domos patrum

suorum</p>
<p><span class=gl>3</span> haec sunt generationes Aaron et Mosi in die qua locutus est

Dominus ad Mosen in monte Sinai</p>
<p><span class=c>2</span> et haec nomina filiorum Aaron primogenitus eius Nadab dein Abiu

et Eleazar et Ithamar</p>
<p><span class=c>3</span> haec nomina filiorum Aaron sacerdotum qui uncti sunt et quorum

repletae et consecratae manus ut sacerdotio fungerentur</p>
<p><span class=c>4</span> mortui sunt Nadab et Abiu cum offerrent ignem alienum in

conspectu Domini in deserto Sinai absque liberis functique sunt sacerdotio

Eleazar et Ithamar coram Aaron patre suo</p>
<p><span class=c>5</span> locutus est Dominus ad Mosen dicens</p>
<p><span class=c>6</span> adplica tribum Levi et fac stare in conspectu Aaron sacerdotis

ut ministrent ei et excubent</p>
<p><span class=c>7</span> et observent quicquid ad cultum pertinet multitudinis coram

tabernaculo testimonii</p>
<p><span class=c>8</span> et custodiant vasa tabernaculi servientes in ministerio eius</p>
<p><span class=c>9</span> dabisque dono Levitas</p>
<p><span class=c>10</span> Aaron et filiis eius quibus traditi sunt a filiis Israhel

Aaron autem et filios eius constitues super cultum sacerdotii externus qui ad

ministrandum accesserit morietur</p>
<p><span class=c>11</span> locutusque est Dominus ad Mosen dicens</p>
<p><span class=c>12</span> ego tuli Levitas a filiis Israhel pro omni primogenito qui

aperit vulvam in filiis Israhel eruntque Levitae mei</p>
<p><span class=c>13</span> meum est enim omne primogenitum ex quo percussi primogenitos

in terra Aegypti sanctificavi mihi quicquid primum nascitur in Israhel ab

homine usque ad pecus mei sunt ego Dominus</p>
<p><span class=c>14</span> locutus est Dominus ad Mosen in deserto Sinai dicens</p>
<p><span class=c>15</span> numera filios Levi per domos patrum suorum et familias omnem

masculum ab uno mense et supra</p>
<p><span class=c>16</span> numeravit Moses ut praeceperat Dominus</p>
<p><span class=c>17</span> et inventi sunt filii Levi per nomina sua Gerson et Caath et

Merari</p>
<p><span class=c>18</span> filii Gerson Lebni et Semei</p>
<p><span class=c>19</span> filii Caath Amram et Iessaar Hebron et Ozihel</p>
<p><span class=c>20</span> filii Merari Mooli et Musi</p>
<p><span class=c>21</span> de Gerson fuere familiae duae lebnitica et semeitica</p>
<p><span class=c>22</span> quarum numeratus est populus sexus masculini ab uno mense et

supra septem milia quingentorum</p>
<p><span class=c>23</span> hii post tabernaculum metabuntur ad occidentem</p>
<p><span class=c>24</span> sub principe Eliasaph filio Lahel</p>
<p><span class=c>25</span> et habebunt excubias in tabernaculo foederis</p>
<p><span class=c>26</span> ipsum tabernaculum et operimentum eius tentorium quod trahitur

ante fores tecti foederis et cortinas atrii tentorium quoque quod adpenditur in

introitu atrii tabernaculi et quicquid ad ritum altaris pertinet funes

tabernaculi et omnia utensilia eius</p>
<p><span class=c>27</span> cognatio Caath habebit populos Amramitas et Iessaaritas et

Hebronitas et Ozihelitas hae sunt familiae Caathitarum recensitae per nomina

sua</p>
<p><span class=c>28</span> omnes generis masculini ab uno mense et supra octo milia

sescenti habebunt excubias sanctuarii</p>
<p><span class=c>29</span> et castrametabuntur ad meridianam plagam</p>
<p><span class=c>30</span> princepsque eorum erit Elisaphan filius Ozihel</p>
<p><span class=c>31</span> et custodient arcam mensamque et candelabrum altaria et vasa

sanctuarii in quibus ministratur et velum cunctamque huiuscemodi supellectilem</p>
<p><span class=c>32</span> princeps autem principum Levitarum Eleazar filius Aaron

sacerdotis erit super excubitores custodiae sanctuarii</p>
<p><span class=c>33</span> at vero de Merari erunt populi Moolitae et Musitae recensiti

per nomina sua</p>
<p><span class=c>34</span> omnes generis masculini ab uno mense et supra sex milia

ducenti</p>
<p><span class=c>35</span> princeps eorum Surihel filius Abiahihel in plaga

septentrionali castrametabuntur</p>
<p><span class=c>36</span> erunt sub custodia eorum tabulae tabernaculi et vectes et

columnae ac bases earum et omnia quae ad cultum huiuscemodi pertinent</p>
<p><span class=c>37</span> columnaeque atrii per circuitum cum basibus suis et paxilli

cum funibus</p>
<p><span class=c>38</span> castrametabuntur ante tabernaculum foederis id est ad

orientalem plagam Moses et Aaron cum filiis suis habentes custodiam sanctuarii

in medio filiorum Israhel quisquis alienus accesserit morietur</p>
<p><span class=c>39</span> omnes Levitae quos numeraverunt Moses et Aaron iuxta

praeceptum Domini per familias suas in genere masculino a mense uno et supra

fuerunt viginti duo milia</p>
<p><span class=c>40</span> et ait Dominus ad Mosen numera primogenitos sexus masculini de

filiis Israhel a mense uno et supra et habebis summam eorum</p>
<p><span class=c>41</span> tollesque Levitas mihi pro omni primogenito filiorum Israhel

ego sum Dominus et pecora eorum pro universis primogenitis pecoris filiorum

Israhel</p>
<p><span class=c>42</span> recensuit Moses sicut praeceperat Dominus primogenitos

filiorum Israhel</p>
<p><span class=c>43</span> et fuerunt masculi per nomina sua a mense uno et supra viginti

duo milia ducenti septuaginta tres</p>
<p><span class=c>44</span> locutusque est Dominus ad Mosen</p>
<p><span class=c>45</span> tolle Levitas pro primogenitis filiorum Israhel et pecora

Levitarum pro pecoribus eorum eruntque Levitae mei ego sum Dominus</p>
<p><span class=c>46</span> in pretio autem ducentorum septuaginta trium qui excedunt

numerum Levitarum de primogenitis filiorum Israhel</p>
<p><span class=c>47</span> accipies quinque siclos per singula capita ad mensuram

sanctuarii siclus habet obolos viginti</p>
<p><span class=c>48</span> dabisque pecuniam Aaron et filiis eius pretium eorum qui supra

sunt</p>
<p><span class=c>49</span> tulit igitur Moses pecuniam eorum qui fuerant amplius et quos

redemerant a Levitis</p>
<p><span class=c>50</span> pro primogenitis filiorum Israhel mille trecentorum sexaginta

quinque siclorum iuxta pondus sanctuarii</p>
<p><span class=c>51</span> et dedit eam Aaroni et filiis eius iuxta verbum quod

praeceperat sibi Dominus</p>
<p><span class=gl>4</span> locutusque est Dominus ad Mosen et Aaron dicens</p>
<p><span class=c>2</span> tolle summam filiorum Caath de medio Levitarum per domos et

familias suas</p>
<p><span class=c>3</span> a tricesimo anno et supra usque ad quinquagesimum annum omnium

qui ingrediuntur ut stent et ministrent in tabernaculo foederis</p>
<p><span class=c>4</span> hic est cultus filiorum Caath tabernaculum foederis et sanctum

sanctorum</p>
<p><span class=c>5</span> ingredientur Aaron et filii eius quando movenda sunt castra et

deponent velum quod pendet ante fores involventque eo arcam testimonii</p>
<p><span class=c>6</span> et operient rursum velamine ianthinarum pellium extendentque

desuper pallium totum hyacinthinum et inducent vectes</p>
<p><span class=c>7</span> mensam quoque propositionis involvent hyacinthino pallio et

ponent cum ea turibula et mortariola cyatos et crateras ad liba fundenda panes

semper in ea erunt</p>
<p><span class=c>8</span> extendentque desuper pallium coccineum quod rursum operient

velamento ianthinarum pellium et inducent vectes</p>
<p><span class=c>9</span> sument et pallium hyacinthinum quo operient candelabrum cum

lucernis et forcipibus suis et emunctoriis et cunctis vasis olei quae ad

concinnandas lucernas necessaria sunt</p>
<p><span class=c>10</span> et super omnia ponent operimentum ianthinarum pellium et

inducent vectes</p>
<p><span class=c>11</span> nec non et altare aureum involvent hyacinthino vestimento et

extendent desuper operimentum ianthinarum pellium inducentque vectes</p>
<p><span class=c>12</span> omnia vasa quibus ministratur in sanctuario involvent

hyacinthino pallio et extendent desuper operimentum ianthinarum pellium

inducentque vectes</p>
<p><span class=c>13</span> sed et altare mundabunt cinere et involvent illud purpureo

vestimento</p>
<p><span class=c>14</span> ponentque cum eo omnia vasa quibus in ministerio eius utuntur

id est ignium receptacula fuscinulas ac tridentes uncinos et vatilla cuncta

vasa altaris operient simul velamine ianthinarum pellium et inducent vectes</p>
<p><span class=c>15</span> cumque involverint Aaron et filii eius sanctuarium et omnia

vasa eius in commotione castrorum tunc intrabunt filii Caath ut portent

involuta et non tangant vasa sanctuarii ne moriantur ista sunt onera filiorum

Caath in tabernaculo foederis</p>
<p><span class=c>16</span> super quos erit Eleazar filius Aaron sacerdotis ad cuius

pertinet curam oleum ad concinnandas lucernas et conpositionis incensum et

sacrificium quod semper offertur et oleum unctionis et quicquid ad cultum

tabernaculi pertinet omniumque vasorum quae in sanctuario sunt</p>
<p><span class=c>17</span> locutusque est Dominus ad Mosen et Aaron dicens</p>
<p><span class=c>18</span> nolite perdere populum Caath de medio Levitarum</p>
<p><span class=c>19</span> sed hoc facite eis ut vivant et non moriantur si tetigerint

sancta sanctorum Aaron et filii eius intrabunt ipsique disponent opera

singulorum et divident quid portare quis debeat</p>
<p><span class=c>20</span> alii nulla curiositate videant quae sunt in sanctuario

priusquam involvantur alioquin morientur</p>
<p><span class=c>21</span> locutus est Dominus ad Mosen dicens</p>
<p><span class=c>22</span> tolle summam etiam filiorum Gerson per domos ac familias et

cognationes suas</p>
<p><span class=c>23</span> a triginta annis et supra usque ad annos quinquaginta numera omnes

qui ingrediuntur et ministrant in tabernaculo foederis</p>
<p><span class=c>24</span> hoc est officium familiae Gersonitarum</p>
<p><span class=c>25</span> ut portent cortinas tabernaculi et tectum foederis operimentum

aliud et super omnia velamen ianthinum tentoriumque quod pendet in introitu

foederis tabernaculi</p>
<p><span class=c>26</span> cortinas atrii et velum in introitu quod est ante tabernaculum

omnia quae ad altare pertinent funiculos et vasa ministerii</p>
<p><span class=c>27</span> iubente Aaron et filiis eius portabunt filii Gerson et scient

singuli cui debeant oneri mancipari</p>
<p><span class=c>28</span> hic est cultus familiae Gersonitarum in tabernaculo foederis

eruntque sub manu Ithamar filii Aaron sacerdotis</p>
<p><span class=c>29</span> filios quoque Merari per familias et domos patrum suorum

recensebis</p>
<p><span class=c>30</span> a triginta annis et supra usque ad annos quinquaginta omnes

qui ingrediuntur ad officium ministerii sui et cultum foederis testimonii</p>
<p><span class=c>31</span> haec sunt onera eorum portabunt tabulas tabernaculi et vectes

eius columnas et bases earum</p>
<p><span class=c>32</span> columnas quoque atrii per circuitum cum basibus et paxillis et

funibus suis omnia vasa et supellectilem ad numerum accipient sicque portabunt</p>
<p><span class=c>33</span> hoc est officium familiae Meraritarum et ministerium in

tabernaculo foederis eruntque sub manu Ithamar filii Aaron sacerdotis</p>
<p><span class=c>34</span> recensuerunt igitur Moses et Aaron et principes synagogae

filios Caath per cognationes et domos patrum suorum</p>
<p><span class=c>35</span> a triginta annis et supra usque ad annum quinquagesimum omnes

qui ingrediuntur ad ministerium tabernaculi foederis</p>
<p><span class=c>36</span> et inventi sunt duo milia septingenti quinquaginta</p>
<p><span class=c>37</span> hic est numerus populi Caath qui intrat tabernaculum foederis

hos numeravit Moses et Aaron iuxta sermonem Domini per manum Mosi</p>
<p><span class=c>38</span> numerati sunt et filii Gerson per cognationes et domos patrum

suorum</p>
<p><span class=c>39</span> a triginta annis et supra usque ad annum quinquagesimum omnes

qui ingrediuntur ut ministrent in tabernaculo foederis</p>
<p><span class=c>40</span> et inventi sunt duo milia sescenti triginta</p>
<p><span class=c>41</span> hic est populus Gersonitarum quos numeraverunt Moses et Aaron

iuxta verbum Domini</p>
<p><span class=c>42</span> numerati sunt et filii Merari per cognationes et domos patrum

suorum</p>
<p><span class=c>43</span> a triginta annis et supra usque ad annum quinquagesimum omnes

qui ingrediuntur ad explendos ritus tabernaculi foederis</p>
<p><span class=c>44</span> et inventi sunt tria milia ducenti</p>
<p><span class=c>45</span> hic est numerus filiorum Merari quos recensuerunt Moses et

Aaron iuxta imperium Domini per manum Mosi</p>
<p><span class=c>46</span> omnes qui recensiti sunt de Levitis et quos fecit ad nomen

Moses et Aaron et principes Israhel per cognationes et domos patrum suorum</p>
<p><span class=c>47</span> a triginta annis et supra usque ad annum quinquagesimum

ingredientes ad ministerium tabernaculi et onera portanda</p>
<p><span class=c>48</span> fuerunt simul octo milia quingenti octoginta</p>
<p><span class=c>49</span> iuxta verbum Domini recensuit eos Moses unumquemque iuxta

officium et onera sua sicut praeceperat ei Dominus</p>
<p><span class=gl>5</span> locutusque est Dominus ad Mosen dicens</p>
<p><span class=c>2</span> praecipe filiis Israhel ut eiciant de castris omnem leprosum et

qui semine fluit pollutusque est super mortuo</p>
<p><span class=c>3</span> tam masculum quam feminam eicite de castris ne contaminent ea

cum habitaverim vobiscum</p>
<p><span class=c>4</span> feceruntque ita filii Israhel et eiecerunt eos extra castra

sicut locutus erat Dominus Mosi</p>
<p><span class=c>5</span> locutus est Dominus ad Mosen dicens</p>
<p><span class=c>6</span> loquere ad filios Israhel vir sive mulier cum fecerint ex

omnibus peccatis quae solent hominibus accidere et per neglegentiam transgressi

fuerint mandatum Domini atque deliquerint</p>
<p><span class=c>7</span> confitebuntur peccatum suum et reddent ipsum caput quintamque

partem desuper ei in quem peccaverint</p>
<p><span class=c>8</span> sin autem non fuerit qui recipiat dabunt Domino et erit

sacerdotis excepto ariete qui offertur pro expiatione ut sit placabilis hostia</p>
<p><span class=c>9</span> omnes quoque primitiae quas offerunt filii Israhel ad

sacerdotem pertinent</p>
<p><span class=c>10</span> et quicquid in sanctuarium offertur a singulis et traditur

manibus sacerdotis ipsius erit</p>
<p><span class=c>11</span> locutus est Dominus ad Mosen dicens</p>
<p><span class=c>12</span> loquere ad filios Israhel et dices ad eos vir cuius uxor

erraverit maritumque contemnens</p>
<p><span class=c>13</span> dormierit cum altero viro et hoc maritus deprehendere non

quiverit sed latet adulterium et testibus argui non potest quia non est inventa

in stupro</p>
<p><span class=c>14</span> si spiritus zelotypiae concitaverit virum contra uxorem suam

quae vel polluta est vel falsa suspicione appetitur</p>
<p><span class=c>15</span> adducet eam ad sacerdotem et offeret oblationem pro illa

decimam partem sati farinae hordiaciae non fundet super eam oleum nec inponet

tus quia sacrificium zelotypiae est et oblatio investigans adulterium</p>
<p><span class=c>16</span> offeret igitur eam sacerdos et statuet coram Domino</p>
<p><span class=c>17</span> adsumetque aquam sanctam in vase fictili et pauxillum terrae

de pavimento tabernaculi mittet in eam</p>
<p><span class=c>18</span> cumque steterit mulier in conspectu Domini discoperiet caput

eius et ponet super manus illius sacrificium recordationis et oblationem

zelotypiae ipse autem tenebit aquas amarissimas in quibus cum execratione

maledicta congessit</p>
<p><span class=c>19</span> adiurabitque eam et dicet si non dormivit vir alienus tecum et

si non polluta es deserto mariti toro non te nocebunt aquae istae amarissimae

in quas maledicta congessi</p>
<p><span class=c>20</span> sin autem declinasti a viro tuo atque polluta es et

concubuisti cum altero</p>
<p><span class=c>21</span> his maledictionibus subiacebis det te Dominus in maledictionem

exemplumque cunctorum in populo suo putrescere faciat femur tuum et tumens

uterus disrumpatur</p>
<p><span class=c>22</span> ingrediantur aquae maledictae in ventrem tuum et utero

tumescente putrescat femur et respondebit mulier amen amen</p>
<p><span class=c>23</span> scribetque sacerdos in libello ista maledicta et delebit ea

aquis amarissimis in quas maledicta congessit</p>
<p><span class=c>24</span> et dabit ei bibere quas cum exhauserit</p>
<p><span class=c>25</span> tollet sacerdos de manu eius sacrificium zelotypiae et

elevabit illud coram Domino inponetque super altare ita dumtaxat ut prius</p>
<p><span class=c>26</span> pugillum sacrificii tollat de eo quod offertur et incendat

super altare et sic potum det mulieri aquas amarissimas</p>
<p><span class=c>27</span> quas cum biberit si polluta est et contempto viro adulterii

rea pertransibunt eam aquae maledictionis et inflato ventre conputrescet femur

eritque mulier in maledictionem et in exemplum omni populo</p>
<p><span class=c>28</span> quod si polluta non fuerit erit innoxia et faciet liberos</p>
<p><span class=c>29</span> ista est lex zelotypiae si declinaverit mulier a viro suo et

si polluta fuerit</p>
<p><span class=c>30</span> maritusque zelotypiae spiritu concitatus adduxerit eam in

conspectu Domini et fecerit ei sacerdos iuxta omnia quae scripta sunt</p>
<p><span class=c>31</span> maritus absque culpa erit et illa recipiet iniquitatem suam</p>
<p><span class=gl>6</span> locutus est Dominus ad Mosen dicens</p>
<p><span class=c>2</span> loquere ad filios Israhel et dices ad eos vir sive mulier cum

fecerit votum ut sanctificentur et se voluerint Domino consecrare</p>
<p><span class=c>3</span> vino et omni quod inebriare potest abstinebunt acetum ex vino et

ex qualibet alia potione et quicquid de uva exprimitur non bibent uvas recentes

siccasque non comedent</p>
<p><span class=c>4</span> cunctis diebus quibus ex voto Domino consecrantur quicquid ex

vinea esse potest ab uva passa usque ad acinum non comedent</p>
<p><span class=c>5</span> omni tempore separationis suae novacula non transibit super

caput eius usque ad conpletum diem quo Domino consecratur sanctus erit

crescente caesarie capitis eius</p>
<p><span class=c>6</span> omni tempore consecrationis suae super mortuum non ingredietur</p>
<p><span class=c>7</span> nec super patris quidem et matris et fratris sororisque funere

contaminabitur quia consecratio Dei sui super caput eius est</p>
<p><span class=c>8</span> omnes dies separationis suae sanctus erit Domino</p>
<p><span class=c>9</span> sin autem mortuus fuerit subito quispiam coram eo polluetur

caput consecrationis eius quod radet ilico et in eadem die purgationis suae et

rursum septima</p>
<p><span class=c>10</span> in octavo autem die offeret duos turtures vel duos pullos

columbae sacerdoti in introitu foederis testimonii</p>
<p><span class=c>11</span> facietque sacerdos unum pro peccato et alterum in holocaustum

et deprecabitur pro eo quia peccavit super mortuo sanctificabitque caput eius

in die illo</p>
<p><span class=c>12</span> et consecrabit Domino dies separationis illius offerens agnum

anniculum pro peccato ita tamen ut dies priores irriti fiant quoniam polluta

est sanctificatio eius</p>
<p><span class=c>13</span> ista est lex consecrationis cum dies quos ex voto decreverat

conplebuntur adducet eum ad ostium tabernaculi foederis</p>
<p><span class=c>14</span> et offeret oblationem eius Domino agnum anniculum inmaculatum

in holocaustum et ovem anniculam inmaculatam pro peccato et arietem inmaculatum

hostiam pacificam</p>
<p><span class=c>15</span> canistrum quoque panum azymorum qui conspersi sunt oleo et

lagana absque fermento uncta oleo ac libamina singulorum</p>
<p><span class=c>16</span> quae offeret sacerdos coram Domino et faciet tam pro peccato

quam in holocaustum</p>
<p><span class=c>17</span> arietem vero immolabit hostiam pacificam Domino offerens simul

canistrum azymorum et libamenta quae ex more debentur</p>
<p><span class=c>18</span> tunc radetur nazareus ante ostium tabernaculi foederis

caesarie consecrationis suae tolletque capillos eius et ponet super ignem qui

est subpositus sacrificio pacificorum</p>
<p><span class=c>19</span> et armum coctum arietis tortamque absque fermento unam de

canistro et laganum azymum unum et tradet in manibus nazarei postquam rasum

fuerit caput eius</p>
<p><span class=c>20</span> susceptaque rursum ab eo elevabit in conspectu Domini et

sanctificata sacerdotis erunt sicut pectusculum quod separari iussum est et

femur post haec potest bibere nazareus vinum</p>
<p><span class=c>21</span> ista est lex nazarei cum voverit oblationem suam Domino

tempore consecrationis suae exceptis his quae invenerit manus eius iuxta quod

mente devoverat ita faciet ad perfectionem sanctificationis suae</p>
<p><span class=c>22</span> locutus est Dominus ad Mosen dicens</p>
<p><span class=c>23</span> loquere Aaron et filiis eius sic benedicetis filiis Israhel et

dicetis eis</p>
<p><span class=c>24</span> benedicat tibi Dominus et custodiat te</p>
<p><span class=c>25</span> ostendat Dominus faciem suam tibi et misereatur tui</p>
<p><span class=c>26</span> convertat Dominus vultum suum ad te et det tibi pacem</p>
<p><span class=c>27</span> invocabunt nomen meum super filios Israhel et ego benedicam

eis</p>
<p><span class=gl>7</span> factum est autem in die qua conplevit Moses tabernaculum et

erexit illud unxitque et sanctificavit cum omnibus vasis suis altare similiter

et vasa eius</p>
<p><span class=c>2</span> obtulerunt principes Israhel et capita familiarum qui erant per

singulas tribus praefecti eorum qui numerati fuerant</p>
<p><span class=c>3</span> munera coram Domino sex plaustra tecta cum duodecim bubus unum

plaustrum obtulere duo duces et unum bovem singuli obtuleruntque ea in

conspectu tabernaculi</p>
<p><span class=c>4</span> ait autem Dominus ad Mosen</p>
<p><span class=c>5</span> suscipe ab eis ut serviant in ministerio tabernaculi et tradas

ea Levitis iuxta ordinem ministerii sui</p>
<p><span class=c>6</span> itaque cum suscepisset Moses plaustra et boves tradidit eos

Levitis</p>
<p><span class=c>7</span> duo plaustra et quattuor boves dedit filiis Gerson iuxta id

quod habebant necessarium</p>
<p><span class=c>8</span> quattuor alia plaustra et octo boves dedit filiis Merari

secundum officia et cultum suum sub manu Ithamar filii Aaron sacerdotis</p>
<p><span class=c>9</span> filiis autem Caath non dedit plaustra et boves quia in

sanctuario serviunt et onera propriis portant umeris</p>
<p><span class=c>10</span> igitur obtulerunt duces in dedicationem altaris die qua unctum

est oblationem suam ante altare</p>
<p><span class=c>11</span> dixitque Dominus ad Mosen singuli duces per singulos dies

offerant munera in dedicationem altaris</p>
<p><span class=c>12</span> primo die obtulit oblationem suam Naasson filius Aminadab de

tribu Iuda</p>
<p><span class=c>13</span> fueruntque in ea acetabulum argenteum pondo centum triginta

siclorum fiala argentea habens septuaginta siclos iuxta pondus sanctuarii

utrumque plenum simila conspersa oleo in sacrificium</p>
<p><span class=c>14</span> mortariolum ex decem siclis aureis plenum incenso</p>
<p><span class=c>15</span> bovem et arietem et agnum anniculum in holocaustum</p>
<p><span class=c>16</span> hircumque pro peccato</p>
<p><span class=c>17</span> et in sacrificio pacificorum boves duos arietes quinque hircos

quinque agnos anniculos quinque haec est oblatio Naasson filii Aminadab</p>
<p><span class=c>18</span> secundo die obtulit Nathanahel filius Suar dux de tribu

Isachar</p>
<p><span class=c>19</span> acetabulum argenteum adpendens centum triginta siclos fialam

argenteam habentem septuaginta siclos iuxta pondus sanctuarii utrumque plenum

simila conspersa oleo in sacrificium</p>
<p><span class=c>20</span> mortariolum aureum habens decem siclos plenum incenso</p>
<p><span class=c>21</span> bovem de armento et arietem et agnum anniculum in holocaustum</p>
<p><span class=c>22</span> hircumque pro peccato</p>
<p><span class=c>23</span> et in sacrificio pacificorum boves duos arietes quinque hircos

quinque agnos anniculos quinque haec fuit oblatio Nathanahel filii Suar</p>
<p><span class=c>24</span> tertio die princeps filiorum Zabulon Heliab filius Helon</p>
<p><span class=c>25</span> obtulit acetabulum argenteum adpendens centum triginta siclos

fialam argenteam habentem septuaginta siclos ad pondus sanctuarii utrumque

plenum simila conspersa oleo in sacrificium</p>
<p><span class=c>26</span> mortariolum aureum adpendens decem siclos plenum incenso</p>
<p><span class=c>27</span> bovem de armento et arietem et agnum anniculum in holocaustum</p>
<p><span class=c>28</span> hircumque pro peccato</p>
<p><span class=c>29</span> et in sacrificio pacificorum boves duos arietes quinque hircos

quinque agnos anniculos quinque haec est oblatio Heliab filii Helon</p>
<p><span class=c>30</span> die quarto princeps filiorum Ruben Helisur filius Sedeur</p>
<p><span class=c>31</span> obtulit acetabulum argenteum adpendens centum triginta siclos

fialam argenteam habentem septuaginta siclos ad pondus sanctuarii utrumque

plenum simila conspersa oleo in sacrificium</p>
<p><span class=c>32</span> mortariolum aureum adpendens decem siclos plenum incenso</p>
<p><span class=c>33</span> bovem de armento et arietem et agnum anniculum in holocaustum</p>
<p><span class=c>34</span> hircumque pro peccato</p>
<p><span class=c>35</span> et in hostias pacificorum boves duos arietes quinque hircos quinque

agnos anniculos quinque haec fuit oblatio Helisur filii Sedeur</p>
<p><span class=c>36</span> die quinto princeps filiorum Symeon Salamihel filius

Surisaddai</p>
<p><span class=c>37</span> obtulit acetabulum argenteum adpendens centum triginta siclos

fialam argenteam habentem septuaginta siclos ad pondus sanctuarii utrumque

plenum simila conspersa oleo in sacrificium</p>
<p><span class=c>38</span> mortariolum aureum adpendens decem siclos plenum incenso</p>
<p><span class=c>39</span> bovem de armento et arietem et agnum anniculum in holocaustum</p>
<p><span class=c>40</span> hircumque pro peccato</p>
<p><span class=c>41</span> et in hostias pacificorum boves duos arietes quinque hircos

quinque agnos anniculos quinque haec fuit oblatio Salamihel filii Surisaddai</p>
<p><span class=c>42</span> die sexto princeps filiorum Gad Heliasaph filius Duhel</p>
<p><span class=c>43</span> obtulit acetabulum argenteum adpendens centum triginta siclos

fialam argenteam habentem septuaginta siclos ad pondus sanctuarii utrumque

plenum simila conspersa oleo in sacrificium</p>
<p><span class=c>44</span> mortariolum aureum adpendens siclos decem plenum incenso</p>
<p><span class=c>45</span> bovem de armento et arietem et agnum anniculum in holocaustum</p>
<p><span class=c>46</span> hircumque pro peccato</p>
<p><span class=c>47</span> et in hostias pacificorum boves duos arietes quinque hircos

quinque agnos anniculos quinque haec fuit oblatio Heliasaph filii Duhel</p>
<p><span class=c>48</span> die septimo princeps filiorum Ephraim Helisama filius Ammiud</p>
<p><span class=c>49</span> obtulit acetabulum argenteum adpendens centum triginta siclos

fialam argenteam habentem septuaginta siclos ad pondus sanctuarii utrumque

plenum simila conspersa oleo in sacrificium</p>
<p><span class=c>50</span> mortariolum aureum adpendens decem siclos plenum incenso</p>
<p><span class=c>51</span> bovem de armento et arietem et agnum anniculum in holocaustum</p>
<p><span class=c>52</span> hircumque pro peccato</p>
<p><span class=c>53</span> et in hostias pacificas boves duos arietes quinque hircos

quinque agnos anniculos quinque haec fuit oblatio Helisama filii Ammiud</p>
<p><span class=c>54</span> die octavo princeps filiorum Manasse Gamalihel filius

Phadassur</p>
<p><span class=c>55</span> obtulit acetabulum argenteum adpendens centum triginta siclos

fialam argenteam habentem septuaginta siclos ad pondus sanctuarii utrumque

plenum simila conspersa oleo in sacrificium</p>
<p><span class=c>56</span> mortariolum aureum adpendens decem siclos plenum incenso</p>
<p><span class=c>57</span> bovem de armento et arietem et agnum anniculum in holocaustum</p>
<p><span class=c>58</span> hircumque pro peccato</p>
<p><span class=c>59</span> et in hostias pacificorum boves duos arietes quinque hircos

quinque agnos anniculos quinque haec fuit oblatio Gamalihel filii Phadassur</p>
<p><span class=c>60</span> die nono princeps filiorum Beniamin Abidan filius Gedeonis</p>
<p><span class=c>61</span> obtulit acetabulum argenteum adpendens centum triginta siclos

fialam argenteam habentem septuaginta siclos ad pondus sanctuarii utrumque

plenum simila conspersa oleo in sacrificium</p>
<p><span class=c>62</span> mortariolum aureum adpendens decem siclos plenum incenso</p>
<p><span class=c>63</span> bovem de armento et arietem et agnum anniculum in holocaustum</p>
<p><span class=c>64</span> hircumque pro peccato</p>
<p><span class=c>65</span> et in hostias pacificorum boves duos arietes quinque hircos

quinque agnos anniculos quinque haec fuit oblatio Abidan filii Gedeonis</p>
<p><span class=c>66</span> die decimo princeps filiorum Ahiezer filius Amisaddai</p>
<p><span class=c>67</span> obtulit acetabulum argenteum adpendens centum triginta siclos

fialam argenteam habentem septuaginta siclos ad pondus sanctuarii utrumque

plenum simila conspersa oleo in sacrificium</p>
<p><span class=c>68</span> mortariolum aureum adpendens decem siclos plenum incenso</p>
<p><span class=c>69</span> bovem de armento et arietem et agnum anniculum in holocaustum</p>
<p><span class=c>70</span> hircumque pro peccato</p>
<p><span class=c>71</span> et in hostias pacificorum boves duos arietes quinque hircos

quinque agnos anniculos quinque haec fuit oblatio Ahiezer filii Amisaddai</p>
<p><span class=c>72</span> die undecimo princeps filiorum Aser Phagaihel filius Ochran</p>
<p><span class=c>73</span> obtulit acetabulum argenteum adpendens centum triginta siclos

fialam argenteam habentem septuaginta siclos ad pondus sanctuarii utrumque

plenum simila conspersa oleo in sacrificium</p>
<p><span class=c>74</span> mortariolum aureum adpendens decem siclos plenum incenso</p>
<p><span class=c>75</span> bovem de armento et arietem et agnum anniculum in holocaustum</p>
<p><span class=c>76</span> hircumque pro peccato</p>
<p><span class=c>77</span> et in hostias pacificorum boves duos arietes quinque hircos

quinque agnos anniculos quinque haec fuit oblatio Phagaihel filii Ochran</p>
<p><span class=c>78</span> die duodecimo princeps filiorum Nepthalim Achira filius Henan</p>
<p><span class=c>79</span> obtulit acetabulum argenteum adpendens centum triginta siclos

fialam argenteam habentem septuaginta siclos ad pondus sanctuarii utrumque

plenum simila conspersa oleo in sacrificium</p>
<p><span class=c>80</span> mortariolum aureum adpendens decem siclos plenum incenso</p>
<p><span class=c>81</span> bovem de armento et arietem et agnum anniculum in holocaustum</p>
<p><span class=c>82</span> hircumque pro peccato</p>
<p><span class=c>83</span> et in hostias pacificorum boves duos arietes quinque hircos

quinque agnos anniculos quinque haec fuit oblatio Achira filii Henan</p>
<p><span class=c>84</span> haec in dedicatione altaris oblata sunt a principibus Israhel

in die qua consecratum est acetabula argentea duodecim fialae argenteae

duodecim mortariola aurea duodecim</p>
<p><span class=c>85</span> ita ut centum triginta argenti siclos haberet unum acetabulum

et septuaginta siclos una fiala id est in commune vasorum omnium ex argento

sicli duo milia quadringenti pondere sanctuarii</p>
<p><span class=c>86</span> mortariola aurea duodecim plena incenso denos siclos

adpendentia pondere sanctuarii id est simul auri sicli centum viginti</p>
<p><span class=c>87</span> boves de armento in holocaustum duodecim arietes duodecim agni

anniculi duodecim et libamenta eorum hirci duodecim pro peccato</p>
<p><span class=c>88</span> hostiae pacificorum boves viginti quattuor arietes sexaginta

hirci sexaginta agni anniculi sexaginta haec oblata sunt in dedicatione altaris

quando unctum est</p>
<p><span class=c>89</span> cumque ingrederetur Moses tabernaculum foederis ut consuleret

oraculum audiebat vocem loquentis ad se de propitiatorio quod erat super arcam

testimonii inter duos cherubin unde et loquebatur ei</p>
<p><span class=gl>8</span> locutus est Dominus ad Mosen dicens</p>
<p><span class=c>2</span> loquere Aaroni et dices ad eum cum posueris septem lucernas

contra eam partem quam candelabrum respicit lucere debebunt</p>
<p><span class=c>3</span> fecitque Aaron et inposuit lucernas super candelabrum ut

praeceperat Dominus Mosi</p>
<p><span class=c>4</span> haec autem erat factura candelabri ex auro ductili tam medius

stipes quam cuncta ex utroque calamorum latera nascebantur iuxta exemplum quod

ostendit Dominus Mosi ita operatus est candelabrum</p>
<p><span class=c>5</span> et locutus est Dominus ad Mosen dicens</p>
<p><span class=c>6</span> tolle Levitas de medio filiorum Israhel et purificabis eos</p>
<p><span class=c>7</span> iuxta hunc ritum aspergantur aqua lustrationis et radant omnes

pilos carnis suae cumque laverint vestimenta sua et mundati fuerint</p>
<p><span class=c>8</span> tollant bovem de armentis et libamentum eius similam oleo

conspersam bovem autem alterum de armento tu accipies pro peccato</p>
<p><span class=c>9</span> et adplicabis Levitas coram tabernaculo foederis convocata omni

multitudine filiorum Israhel</p>
<p><span class=c>10</span> cumque Levitae fuerint coram Domino ponent filii Israhel manus

suas super eos</p>
<p><span class=c>11</span> et offeret Aaron Levitas munus in conspectu Domini a filiis

Israhel ut serviant in ministerio eius</p>
<p><span class=c>12</span> Levitae quoque ponent manus suas super capita boum e quibus

unum facies pro peccato et alterum in holocaustum Domini ut depreceris pro eis</p>
<p><span class=c>13</span> statuesque Levitas in conspectu Aaron et filiorum eius et

consecrabis oblatos Domino</p>
<p><span class=c>14</span> ac separabis de medio filiorum Israhel ut sint mei</p>
<p><span class=c>15</span> et postea ingrediantur tabernaculum foederis ut serviant mihi

sicque purificabis et consecrabis eos in oblationem Domini quoniam dono donati

sunt mihi a filiis Israhel</p>
<p><span class=c>16</span> pro primogenitis quae aperiunt omnem vulvam in Israhel accepi

eos</p>
<p><span class=c>17</span> mea sunt omnia primogenita filiorum Israhel tam ex hominibus

quam ex iumentis ex die quo percussi omnem primogenitum in terra Aegypti

sanctificavi eos mihi</p>
<p><span class=c>18</span> et tuli Levitas pro cunctis primogenitis filiorum Israhel</p>
<p><span class=c>19</span> tradidique eos dono Aaroni et filiis eius de medio populi ut

serviant mihi pro Israhel in tabernaculo foederis et orent pro eis ne sit in

populo plaga si ausi fuerint accedere ad sanctuarium</p>
<p><span class=c>20</span> feceruntque Moses et Aaron et omnis multitudo filiorum Israhel

super Levitas quae praeceperat Dominus Mosi</p>
<p><span class=c>21</span> purificatique sunt et laverunt vestimenta sua elevavitque eos

Aaron in conspectu Domini et oravit pro eis</p>
<p><span class=c>22</span> ut purificati ingrederentur ad officia sua in tabernaculum

foederis coram Aaron et filiis eius sicut praeceperat Dominus Mosi de Levitis

ita factum est</p>
<p><span class=c>23</span> locutus est Dominus ad Mosen dicens</p>
<p><span class=c>24</span> haec est lex Levitarum a viginti quinque annis et supra

ingredientur ut ministrent in tabernaculo foederis</p>
<p><span class=c>25</span> cumque quinquagesimum annum aetatis impleverint servire

cessabunt</p>
<p><span class=c>26</span> eruntque ministri fratrum suorum in tabernaculo foederis ut

custodiant quae sibi fuerint commendata opera autem ipsa non faciant sic

dispones Levitas in custodiis suis</p>
<p><span class=gl>9</span> locutus est Dominus ad Mosen in deserto Sinai anno secundo

postquam egressi sunt de terra Aegypti mense primo dicens</p>
<p><span class=c>2</span> faciant filii Israhel phase in tempore suo</p>
<p><span class=c>3</span> quartadecima die mensis huius ad vesperam iuxta omnes

caerimonias et iustificationes eius</p>
<p><span class=c>4</span> praecepitque Moses filiis Israhel ut facerent phase</p>
<p><span class=c>5</span> qui fecerunt tempore suo quartadecima die mensis ad vesperam in

monte Sinai iuxta omnia quae mandaverat Dominus Mosi fecerunt filii Israhel</p>
<p><span class=c>6</span> ecce autem quidam inmundi super animam hominis qui non poterant

facere pascha in die illo accedentes ad Mosen et Aaron</p>
<p><span class=c>7</span> dixerunt eis inmundi sumus super animam hominis quare fraudamur

ut non valeamus offerre oblationem Domino in tempore suo inter filios Israhel</p>
<p><span class=c>8</span> quibus respondit Moses state ut consulam quid praecipiat

Dominus de vobis</p>
<p><span class=c>9</span> locutusque est Dominus ad Mosen dicens</p>
<p><span class=c>10</span> loquere filiis Israhel homo qui fuerit inmundus super anima

sive in via procul in gente vestra faciat phase Domino</p>
<p><span class=c>11</span> mense secundo quartadecima die mensis ad vesperam cum azymis

et lactucis agrestibus comedent illud</p>
<p><span class=c>12</span> non relinquent ex eo quippiam usque mane et os eius non

confringent omnem ritum phase observabunt</p>
<p><span class=c>13</span> si quis autem et mundus est et in itinere non fuit et tamen

non fecit phase exterminabitur anima illa de populis suis quia sacrificium

Domino non obtulit tempore suo peccatum suum ipse portabit</p>
<p><span class=c>14</span> peregrinus quoque et advena si fuerit apud vos faciet phase

Domini iuxta caerimonias et iustificationes eius praeceptum idem erit apud vos

tam advenae quam indigenae</p>
<p><span class=c>15</span> igitur die qua erectum est tabernaculum operuit illud nubes a

vespere autem super tentorium erat quasi species ignis usque mane</p>
<p><span class=c>16</span> sic fiebat iugiter per diem operiebat illud nubes et per

noctem quasi species ignis</p>
<p><span class=c>17</span> cumque ablata fuisset nubes quae tabernaculum protegebat tunc

proficiscebantur filii Israhel et in loco ubi stetisset nubes ibi

castrametabantur</p>
<p><span class=c>18</span> ad imperium Domini proficiscebantur et ad imperium illius

figebant tabernaculum cunctis diebus quibus stabat nubes super tabernaculum

manebant in eodem loco</p>
<p><span class=c>19</span> et si evenisset ut multo tempore maneret super illud erant

filii Israhel in excubiis Domini et non proficiscebantur</p>
<p><span class=c>20</span> quotquot diebus fuisset nubes super tabernaculum ad imperium

Domini erigebant tentoria et ad imperium illius deponebant</p>
<p><span class=c>21</span> si fuisset nubes a vespere usque mane et statim diluculo

tabernaculum reliquisset proficiscebantur et si post diem et noctem recessisset

dissipabant tentoria</p>
<p><span class=c>22</span> si biduo aut uno mense vel longiori tempore fuisset super

tabernaculum manebant filii Israhel in eodem loco et non proficiscebantur

statim autem ut recessisset movebant castra</p>
<p><span class=c>23</span> per verbum Domini figebant tentoria et per verbum illius

proficiscebantur erantque in excubiis Domini iuxta imperium eius per manum Mosi</p>
<p><span class=gl>10</span> locutus est Dominus ad Mosen dicens</p>
<p><span class=c>2</span> fac tibi duas tubas argenteas ductiles quibus convocare possis

multitudinem quando movenda sunt castra</p>
<p><span class=c>3</span> cumque increpueris tubis congregabitur ad te omnis turba ad

ostium foederis tabernaculi</p>
<p><span class=c>4</span> si semel clangueris venient ad te principes et capita

multitudinis Israhel</p>
<p><span class=c>5</span> sin autem prolixior atque concisus clangor increpuerit movebunt

castra primi qui sunt ad orientalem plagam</p>
<p><span class=c>6</span> in secundo autem sonitu et pari ululatu tubae levabunt tentoria

qui habitant ad meridiem et iuxta hunc modum reliqui facient ululantibus tubis

in profectione</p>
<p><span class=c>7</span> quando autem congregandus est populus simplex tubarum clangor

erit et non concise ululabunt</p>
<p><span class=c>8</span> filii Aaron sacerdotes clangent tubis eritque hoc legitimum

sempiternum in generationibus vestris</p>
<p><span class=c>9</span> si exieritis ad bellum de terra vestra contra hostes qui

dimicant adversum vos clangetis ululantibus tubis et erit recordatio vestri

coram Domino Deo vestro ut eruamini de manibus inimicorum vestrorum</p>
<p><span class=c>10</span> si quando habebitis epulum et dies festos et kalendas canetis tubis

super holocaustis et pacificis victimis ut sint vobis in recordationem Dei

vestri ego Dominus Deus vester</p>
<p><span class=c>11</span> anno secundo mense secundo vicesima die mensis elevata est

nubes de tabernaculo foederis</p>
<p><span class=c>12</span> profectique sunt filii Israhel per turmas suas de deserto

Sinai et recubuit nubes in solitudine Pharan</p>
<p><span class=c>13</span> moveruntque castra primi iuxta imperium Domini in manu Mosi</p>
<p><span class=c>14</span> filii Iuda per turmas suas quorum princeps erat Naasson filius

Aminadab</p>
<p><span class=c>15</span> in tribu filiorum Isachar fuit princeps Nathanahel filius Suar</p>
<p><span class=c>16</span> in tribu Zabulon erat princeps Heliab filius Helon</p>
<p><span class=c>17</span> depositumque est tabernaculum quod portantes egressi sunt

filii Gerson et Merari</p>
<p><span class=c>18</span> profectique sunt et filii Ruben per turmas et ordinem suum

quorum princeps erat Helisur filius Sedeur</p>
<p><span class=c>19</span> in tribu autem filiorum Symeon princeps fuit Salamihel filius

Surisaddai</p>
<p><span class=c>20</span> porro in tribu Gad erat princeps Heliasaph filius Duhel</p>
<p><span class=c>21</span> profectique sunt et Caathitae portantes sanctuarium tamdiu

tabernaculum portabatur donec venirent ad erectionis locum</p>
<p><span class=c>22</span> moverunt castra et filii Ephraim per turmas suas in quorum

exercitu princeps erat Helisama filius Ammiud</p>
<p><span class=c>23</span> in tribu autem filiorum Manasse princeps fuit Gamalihel filius

Phadassur</p>
<p><span class=c>24</span> et in tribu Beniamin dux Abidan filius Gedeonis</p>
<p><span class=c>25</span> novissimi castrorum omnium profecti sunt filii per turmas suas

in quorum exercitu princeps fuit Ahiezer filius Amisaddai</p>
<p><span class=c>26</span> in tribu autem filiorum Aser erat princeps Phagaihel filius

Ochran</p>
<p><span class=c>27</span> et in tribu filiorum Nepthalim princeps Achira filius Henan</p>
<p><span class=c>28</span> haec sunt castra et profectiones filiorum Israhel per turmas

suas quando egrediebantur</p>
<p><span class=c>29</span> dixitque Moses Hobab filio Rahuhel Madianiti cognato suo

proficiscimur ad locum quem Dominus daturus est nobis veni nobiscum ut

benefaciamus tibi quia Dominus bona promisit Israheli</p>
<p><span class=c>30</span> cui ille respondit non vadam tecum sed revertar in terram meam

in qua natus sum</p>
<p><span class=c>31</span> et ille noli inquit nos relinquere tu enim nosti in quibus

locis per desertum castra ponere debeamus et eris ductor noster</p>
<p><span class=c>32</span> cumque nobiscum veneris quicquid optimum fuerit ex opibus quas

nobis traditurus est Dominus dabimus tibi</p>
<p><span class=c>33</span> profecti sunt ergo de monte Domini via trium dierum arcaque

foederis Domini praecedebat eos per dies tres providens castrorum locum</p>
<p><span class=c>34</span> nubes quoque Domini super eos erat per diem cum incederent</p>
<p><span class=c>35</span> cumque elevaretur arca dicebat Moses surge Domine et

dissipentur inimici tui et fugiant qui oderunt te a facie tua</p>
<p><span class=c>36</span> cum autem deponeretur aiebat revertere Domine ad multitudinem

exercitus Israhel</p>
<p><span class=gl>11</span> interea ortum est murmur populi quasi dolentium pro labore

contra Dominum quod cum audisset iratus est et accensus in eos ignis Domini

devoravit extremam castrorum partem</p>
<p><span class=c>2</span> cumque clamasset populus ad Mosen oravit Moses Dominum et

absortus est ignis</p>
<p><span class=c>3</span> vocavitque nomen loci illius Incensio eo quod succensus fuisset

contra eos ignis Domini</p>
<p><span class=c>4</span> vulgus quippe promiscuum quod ascenderat cum eis flagravit

desiderio sedens et flens iunctis sibi pariter filiis Israhel et ait quis dabit

nobis ad vescendum carnes</p>
<p><span class=c>5</span> recordamur piscium quos comedebamus in Aegypto gratis in mentem

nobis veniunt cucumeres et pepones porrique et cepae et alia</p>
<p><span class=c>6</span> anima nostra arida est nihil aliud respiciunt oculi nostri nisi

man</p>
<p><span class=c>7</span> erat autem man quasi semen coriandri coloris bdellii</p>
<p><span class=c>8</span> circuibatque populus et colligens illud frangebat mola sive

terebat in mortario coquens in olla et faciens ex eo tortulas saporis quasi

panis oleati</p>
<p><span class=c>9</span> cumque descenderet nocte super castra ros descendebat pariter

et man</p>
<p><span class=c>10</span> audivit ergo Moses flentem populum per familias singulos per

ostia tentorii sui iratusque est furor Domini valde sed et Mosi intoleranda res

visa est</p>
<p><span class=c>11</span> et ait ad Dominum cur adflixisti servum tuum quare non invenio

gratiam coram te et cur inposuisti pondus universi populi huius super me</p>
<p><span class=c>12</span> numquid ego concepi omnem hanc multitudinem vel genui eam ut

dicas mihi porta eos in sinu tuo sicut portare solet nutrix infantulum et defer

in terram pro qua iurasti patribus eorum</p>
<p><span class=c>13</span> unde mihi carnes ut dem tantae multitudini flent contra me

dicentes da nobis carnes ut comedamus</p>
<p><span class=c>14</span> non possum solus sustinere omnem hunc populum quia gravis mihi

est</p>
<p><span class=c>15</span> sin aliter tibi videtur obsecro ut interficias me et inveniam

gratiam in oculis tuis ne tantis adficiar malis</p>
<p><span class=c>16</span> et dixit Dominus ad Mosen congrega mihi septuaginta viros de

senibus Israhel quos tu nosti quod senes populi sint ac magistri et duces eos

ad ostium tabernaculi foederis faciesque ibi stare tecum</p>
<p><span class=c>17</span> ut descendam et loquar tibi et auferam de spiritu tuo

tradamque eis ut sustentent tecum onus populi et non tu solus graveris</p>
<p><span class=c>18</span> populo quoque dices sanctificamini cras comedetis carnes ego

enim audivi vos dicere quis dabit nobis escas carnium bene nobis erat in

Aegypto ut det vobis Dominus carnes et comedatis</p>
<p><span class=c>19</span> non uno die nec duobus vel quinque aut decem nec viginti

quidem</p>
<p><span class=c>20</span> sed usque ad mensem dierum donec exeat per nares vestras et

vertatur in nausiam eo quod reppuleritis Dominum qui in medio vestri est et

fleveritis coram eo dicentes quare egressi sumus ex Aegypto</p>
<p><span class=c>21</span> et ait Moses sescenta milia peditum huius populi sunt et tu

dicis dabo eis esum carnium mense integro</p>
<p><span class=c>22</span> numquid ovium et boum multitudo caedetur ut possit sufficere

ad cibum vel omnes pisces maris in unum congregabuntur ut eos satient</p>
<p><span class=c>23</span> cui respondit Dominus numquid manus Domini invalida est iam

nunc videbis utrum meus sermo opere conpleatur</p>
<p><span class=c>24</span> venit igitur Moses et narravit populo verba Domini congregans

septuaginta viros de senibus Israhel quos stare fecit circa tabernaculum</p>
<p><span class=c>25</span> descenditque Dominus per nubem et locutus est ad eum auferens

de spiritu qui erat in Mosen et dans septuaginta viris cumque requievisset in

eis spiritus prophetaverunt nec ultra cessarunt</p>
<p><span class=c>26</span> remanserant autem in castris duo viri quorum unus vocabatur

Heldad et alter Medad super quos requievit spiritus nam et ipsi descripti

fuerant et non exierant ad tabernaculum</p>
<p><span class=c>27</span> cumque prophetarent in castris cucurrit puer et nuntiavit Mosi

dicens Heldad et Medad prophetant in castris</p>
<p><span class=c>28</span> statim Iosue filius Nun minister Mosi et electus e pluribus

ait domine mi Moses prohibe eos</p>
<p><span class=c>29</span> at ille quid inquit aemularis pro me quis tribuat ut omnis

populus prophetet et det eis Dominus spiritum suum</p>
<p><span class=c>30</span> reversusque est Moses et maiores natu Israhel in castra</p>
<p><span class=c>31</span> ventus autem egrediens a Domino arreptas trans mare coturnices

detulit et dimisit in castra itinere quantum uno die confici potest ex omni

parte castrorum per circuitum volabantque in aere duobus cubitis altitudine

super terram</p>
<p><span class=c>32</span> surgens ergo populus toto die illo et nocte ac die altero congregavit

coturnicum qui parum decem choros et siccaverunt eas per gyrum castrorum</p>
<p><span class=c>33</span> adhuc carnes erant in dentibus eorum nec defecerat huiuscemodi

cibus et ecce furor Domini concitatus in populum percussit eum plaga magna

nimis</p>
<p><span class=c>34</span> vocatusque est ille locus sepulchra Concupiscentiae ibi enim

sepelierunt populum qui desideraverat egressi autem de sepulchris

Concupiscentiae venerunt in Aseroth et manserunt ibi</p>
<p><span class=gl>12</span> locutaque est Maria et Aaron contra Mosen propter uxorem

eius aethiopissam</p>
<p><span class=c>2</span> et dixerunt num per solum Mosen locutus est Dominus nonne et

nobis similiter est locutus quod cum audisset Dominus</p>
<p><span class=c>3</span> erat enim Moses vir mitissimus super omnes homines qui

morabantur in terra</p>
<p><span class=c>4</span> statim locutus est ad eum et ad Aaron et Mariam egredimini vos

tantum tres ad tabernaculum foederis cumque fuissent egressi</p>
<p><span class=c>5</span> descendit Dominus in columna nubis et stetit in introitu

tabernaculi vocans Aaron et Mariam qui cum issent</p>
<p><span class=c>6</span> dixit ad eos audite sermones meos si quis fuerit inter vos

propheta Domini in visione apparebo ei vel per somnium loquar ad illum</p>
<p><span class=c>7</span> at non talis servus meus Moses qui in omni domo mea

fidelissimus est</p>
<p><span class=c>8</span> ore enim ad os loquor ei et palam non per enigmata et figuras

Dominum videt quare igitur non timuistis detrahere servo meo Mosi</p>
<p><span class=c>9</span> iratusque contra eos abiit</p>
<p><span class=c>10</span> nubes quoque recessit quae erat super tabernaculum et ecce

Maria apparuit candens lepra quasi nix cumque respexisset eam Aaron et vidisset

perfusam lepra</p>
<p><span class=c>11</span> ait ad Mosen obsecro domine mi ne inponas nobis hoc peccatum

quod stulte commisimus</p>
<p><span class=c>12</span> ne fiat haec quasi mortua et ut abortivum quod proicitur de

vulva matris suae ecce iam medium carnis eius devoratum est lepra</p>
<p><span class=c>13</span> clamavitque Moses ad Dominum dicens Deus obsecro sana eam</p>
<p><span class=c>14</span> cui respondit Dominus si pater eius spuisset in faciem illius

nonne debuerat saltem septem dierum rubore suffundi separetur septem diebus

extra castra et postea revocabitur</p>
<p><span class=c>15</span> exclusa est itaque Maria extra castra septem diebus et populus

non est motus de loco illo donec revocata est Maria</p>
<p><span class=gl>13</span> profectus est de Aseroth fixis tentoriis in deserto Pharan</p>
<p><span class=c>2</span> ibi locutus est Dominus ad Mosen dicens</p>
<p><span class=c>3</span> mitte viros qui considerent terram Chanaan quam daturus sum

filiis Israhel singulos de singulis tribubus ex principibus</p>
<p><span class=c>4</span> fecit Moses quod Dominus imperarat de deserto Pharan mittens

principes viros quorum ista sunt nomina</p>
<p><span class=c>5</span> de tribu Ruben Semmua filium Zecchur</p>
<p><span class=c>6</span> de tribu Symeon Saphat filium Huri</p>
<p><span class=c>7</span> de tribu Iuda Chaleb filium Iepphonne</p>
<p><span class=c>8</span> de tribu Isachar Igal filium Ioseph</p>
<p><span class=c>9</span> de tribu Ephraim Osee filium Nun</p>
<p><span class=c>10</span> de tribu Beniamin Phalti filium Raphu</p>
<p><span class=c>11</span> de tribu Zabulon Geddihel filium Sodi</p>
<p><span class=c>12</span> de tribu Ioseph sceptri Manasse Gaddi filium Susi</p>
<p><span class=c>13</span> de tribu Ammihel filium Gemalli</p>
<p><span class=c>14</span> de tribu Aser Sthur filium Michahel</p>
<p><span class=c>15</span> de tribu Nepthali Naabbi filium Vaphsi</p>
<p><span class=c>16</span> de tribu Gad Guhel filium Machi</p>
<p><span class=c>17</span> haec sunt nomina virorum quos misit Moses ad considerandam

terram vocavitque Osee filium Nun Iosue</p>
<p><span class=c>18</span> misit ergo eos Moses ad considerandam terram Chanaan et dixit

ad eos ascendite per meridianam plagam cumque veneritis ad montes</p>
<p><span class=c>19</span> considerate terram qualis sit et populum qui habitator est

eius utrum fortis sit an infirmus pauci numero an plures</p>
<p><span class=c>20</span> ipsa terra bona an mala urbes quales muratae an absque muris</p>
<p><span class=c>21</span> humus pinguis an sterilis nemorosa an absque arboribus confortamini

et adferte nobis de fructibus terrae erat autem tempus quando iam praecoquae

uvae vesci possunt</p>
<p><span class=c>22</span> cumque ascendissent exploraverunt terram a deserto Sin usque

Roob intrantibus Emath</p>
<p><span class=c>23</span> ascenderuntque ad meridiem et venerunt in Hebron ubi erant

Ahiman et Sisai et Tholmai filii Enach nam Hebron septem annis ante Tanim urbem

Aegypti condita est</p>
<p><span class=c>24</span> pergentesque usque ad torrentem Botri absciderunt palmitem cum

uva sua quem portaverunt in vecte duo viri de malis quoque granatis et de ficis

loci illius tulerunt</p>
<p><span class=c>25</span> qui appellatus est Neelescol id est torrens Botri eo quod

botrum inde portassent filii Israhel</p>
<p><span class=c>26</span> reversique exploratores terrae post quadraginta dies omni

regione circuita</p>
<p><span class=c>27</span> venerunt ad Mosen et Aaron et ad omnem coetum filiorum Israhel

in desertum Pharan quod est in Cades locutique eis et omni multitudini

ostenderunt fructus terrae</p>
<p><span class=c>28</span> et narraverunt dicentes venimus in terram ad quam misisti nos

quae re vera fluit lacte et melle ut ex his fructibus cognosci potest</p>
<p><span class=c>29</span> sed cultores fortissimos habet et urbes grandes atque muratas

stirpem Enach vidimus ibi</p>
<p><span class=c>30</span> Amalech habitat in meridie Hettheus et Iebuseus et Amorreus in

montanis Chananeus vero moratur iuxta mare et circa fluenta Iordanis</p>
<p><span class=c>31</span> inter haec Chaleb conpescens murmur populi qui oriebatur contra

Mosen ait ascendamus et possideamus terram quoniam poterimus obtinere eam</p>
<p><span class=c>32</span> alii vero qui fuerant cum eo dicebant nequaquam ad hunc

populum valemus ascendere quia fortior nobis est</p>
<p><span class=c>33</span> detraxeruntque terrae quam inspexerant apud filios Israhel

dicentes terram quam lustravimus devorat habitatores suos populum quem

aspeximus procerae staturae est</p>
<p><span class=c>34</span> ibi vidimus monstra quaedam filiorum Enach de genere giganteo

quibus conparati quasi lucustae videbamur</p>
<p><span class=gl>14</span> igitur vociferans omnis turba flevit nocte illa</p>
<p><span class=c>2</span> et murmurati sunt contra Mosen et Aaron cuncti filii Israhel

dicentes</p>
<p><span class=c>3</span> utinam mortui essemus in Aegypto et non in hac vasta solitudine

utinam pereamus et non inducat nos Dominus in terram istam ne cadamus gladio et

uxores ac liberi nostri ducantur captivi nonne melius est reverti in Aegyptum</p>
<p><span class=c>4</span> dixeruntque alter ad alterum constituamus nobis ducem et

revertamur in Aegyptum</p>
<p><span class=c>5</span> quo audito Moses et Aaron ceciderunt proni in terram coram omni

multitudine filiorum Israhel</p>
<p><span class=c>6</span> at vero Iosue filius Nun et Chaleb filius Iepphonne qui et ipsi

lustraverant terram sciderunt vestimenta sua</p>
<p><span class=c>7</span> et ad omnem multitudinem filiorum Israhel locuti sunt terram

quam circuivimus valde bona est</p>
<p><span class=c>8</span> si propitius fuerit Dominus inducet nos in eam et tradet humum

lacte et melle manantem</p>
<p><span class=c>9</span> nolite rebelles esse contra Dominum neque timeatis populum

terrae huius quia sicut panem ita eos possumus devorare recessit ab illis omne

praesidium Dominus nobiscum est nolite metuere</p>
<p><span class=c>10</span> cumque clamaret omnis multitudo et lapidibus eos vellet

opprimere apparuit gloria Domini super tectum foederis cunctis filiis Israhel</p>
<p><span class=c>11</span> et dixit Dominus ad Mosen usquequo detrahet mihi populus iste

quousque non credent mihi in omnibus signis quae feci coram eis</p>
<p><span class=c>12</span> feriam igitur eos pestilentia atque consumam te autem faciam

principem super gentem magnam et fortiorem quam haec est</p>
<p><span class=c>13</span> et ait Moses ad Dominum ut audiant Aegyptii de quorum medio

eduxisti populum istum</p>
<p><span class=c>14</span> et habitatores terrae huius qui audierunt quod tu Domine in

populo isto sis et facie videaris ad faciem et nubes tua protegat illos et in

columna nubis praecedas eos per diem et in columna ignis per noctem</p>
<p><span class=c>15</span> quod occideris tantam multitudinem quasi unum hominem et

dicant</p>
<p><span class=c>16</span> non poterat introducere populum in terram pro qua iuraverat

idcirco occidit eos in solitudine</p>
<p><span class=c>17</span> magnificetur ergo fortitudo Domini sicut iurasti dicens</p>
<p><span class=c>18</span> Dominus patiens et multae misericordiae auferens iniquitatem

et scelera nullumque innoxium derelinquens qui visitas peccata patrum in filios

in tertiam et quartam generationem</p>
<p><span class=c>19</span> dimitte obsecro peccatum populi tui huius secundum

magnitudinem misericordiae tuae sicut propitius fuisti egredientibus de Aegypto

usque ad locum istum</p>
<p><span class=c>20</span> dixitque Dominus dimisi iuxta verbum tuum</p>
<p><span class=c>21</span> vivo ego et implebitur gloria Domini universa terra</p>
<p><span class=c>22</span> attamen omnes homines qui viderunt maiestatem meam et signa

quae feci in Aegypto et in solitudine et temptaverunt me iam per decem vices

nec oboedierunt voci meae</p>
<p><span class=c>23</span> non videbunt terram pro qua iuravi patribus eorum nec quisquam

ex illis qui detraxit mihi intuebitur eam</p>
<p><span class=c>24</span> servum meum Chaleb qui plenus alio spiritu secutus est me

inducam in terram hanc quam circuivit et semen eius possidebit eam</p>
<p><span class=c>25</span> quoniam Amalechites et Chananeus habitant in vallibus cras

movete castra et revertimini in solitudinem per viam maris Rubri</p>
<p><span class=c>26</span> locutusque est Dominus ad Mosen et Aaron dicens</p>
<p><span class=c>27</span> usquequo multitudo haec pessima murmurat contra me querellas

filiorum Israhel audivi</p>
<p><span class=c>28</span> dic ergo eis vivo ego ait Dominus sicut locuti estis audiente

me sic faciam vobis</p>
<p><span class=c>29</span> in solitudine hac iacebunt cadavera vestra omnes qui numerati

estis a viginti annis et supra et murmurastis contra me</p>
<p><span class=c>30</span> non intrabitis terram super quam levavi manum meam ut habitare

vos facerem praeter Chaleb filium Iepphonne et Iosue filium Nun</p>
<p><span class=c>31</span> parvulos autem vestros de quibus dixistis quod praedae

hostibus forent introducam ut videant terram quae vobis displicuit</p>
<p><span class=c>32</span> vestra cadavera iacebunt in solitudine</p>
<p><span class=c>33</span> filii vestri erunt vagi in deserto annis quadraginta et

portabunt fornicationem vestram donec consumantur cadavera patrum in deserto</p>
<p><span class=c>34</span> iuxta numerum quadraginta dierum quibus considerastis terram

annus pro die inputabitur et quadraginta annis recipietis iniquitates vestras

et scietis ultionem meam</p>
<p><span class=c>35</span> quoniam sicut locutus sum ita faciam omni multitudini huic

pessimae quae consurrexit adversum me in solitudine hac deficiet et morietur</p>
<p><span class=c>36</span> igitur omnes viri quos miserat Moses ad contemplandam terram

et qui reversi murmurare fecerant contra eum omnem multitudinem detrahentes

terrae quod esset mala</p>
<p><span class=c>37</span> mortui sunt atque percussi in conspectu Domini</p>
<p><span class=c>38</span> Iosue autem filius Nun et Chaleb filius Iepphonne vixerunt ex

omnibus qui perrexerant ad considerandam terram</p>
<p><span class=c>39</span> locutusque est Moses universa verba haec ad omnes filios

Israhel et luxit populus nimis</p>
<p><span class=c>40</span> et ecce mane primo surgentes ascenderunt verticem montis atque

dixerunt parati sumus ascendere ad locum de quo Dominus locutus est quia

peccavimus</p>
<p><span class=c>41</span> quibus Moses cur inquit transgredimini verbum Domini quod

vobis non cedet in prosperum</p>
<p><span class=c>42</span> nolite ascendere non enim est Dominus vobiscum ne corruatis

coram inimicis vestris</p>
<p><span class=c>43</span> Amalechites et Chananeus ante vos sunt quorum gladio corruetis

eo quod nolueritis adquiescere Domino nec erit Dominus vobiscum</p>
<p><span class=c>44</span> at illi contenebrati ascenderunt in verticem montis arca autem

testamenti Domini et Moses non recesserunt de castris</p>
<p><span class=c>45</span> descenditque Amalechites et Chananeus qui habitabant in monte

et percutiens eos atque concidens persecutus est usque Horma</p>
<p><span class=gl>15</span> locutus est Dominus ad Mosen dicens</p>
<p><span class=c>2</span> loquere ad filios Israhel et dices ad eos cum ingressi fueritis

terram habitationis vestrae quam ego dabo vobis</p>
<p><span class=c>3</span> et feceritis oblationem Domino in holocaustum aut victimam vota

solventes vel sponte offerentes munera aut in sollemnitatibus vestris adolentes

odorem suavitatis Domino de bubus sive de ovibus</p>
<p><span class=c>4</span> offeret quicumque immolaverit victimam sacrificium similae

decimam partem oephi conspersae oleo quod mensuram habebit quartam partem hin</p>
<p><span class=c>5</span> et vinum ad liba fundenda eiusdem mensurae dabit in holocausto

sive in victima per agnos singulos</p>
<p><span class=c>6</span> et arietis erit sacrificium similae duarum decimarum quae

conspersa sit oleo tertiae partis hin</p>
<p><span class=c>7</span> et vinum ad libamentum tertiae partis eiusdem mensurae offeret

in odorem suavitatis Domino</p>
<p><span class=c>8</span> quando vero de bubus feceris holocaustum aut hostiam ut impleas

votum vel pacificas victimas</p>
<p><span class=c>9</span> dabis per singulos boves similae tres decimas conspersae oleo

quod habeat medium mensurae hin</p>
<p><span class=c>10</span> et vinum ad liba fundenda eiusdem mensurae in oblationem

suavissimi odoris Domino</p>
<p><span class=c>11</span> sic facietis</p>
<p><span class=c>12</span> per singulos boves et arietes et agnos et hedos</p>
<p><span class=c>13</span> tam indigenae quam peregrini</p>
<p><span class=c>14</span> eodem ritu offerent sacrificia</p>
<p><span class=c>15</span> unum praeceptum erit atque iudicium tam vobis quam advenis

terrae</p>
<p><span class=c>16</span> locutus est Dominus ad Mosen dicens</p>
<p><span class=c>17</span> loquere filiis Israhel et dices ad eos</p>
<p><span class=c>18</span> cum veneritis in terram quam dabo vobis</p>
<p><span class=c>19</span> et comederitis de panibus regionis illius separabitis

primitias Domino</p>
<p><span class=c>20</span> de cibis vestris sicut de areis primitias separatis</p>
<p><span class=c>21</span> ita et de pulmentis dabitis primitiva Domino</p>
<p><span class=c>22</span> quod si per ignorantiam praeterieritis quicquam horum quae

locutus est Dominus ad Mosen</p>
<p><span class=c>23</span> et mandavit per eum ad vos a die qua coepit iubere et ultra</p>
<p><span class=c>24</span> oblitaque fuerit facere multitudo offeret vitulum de armento

holocaustum in odorem suavissimum Domino et sacrificium eius ac liba ut

caerimoniae postulant hircumque pro peccato</p>
<p><span class=c>25</span> et rogabit sacerdos pro omni multitudine filiorum Israhel et

dimittetur eis quoniam non sponte peccaverunt nihilominus offerentes incensum

Domino pro se et pro peccato atque errore suo</p>
<p><span class=c>26</span> et dimittetur universae plebi filiorum Israhel et advenis qui

peregrinantur inter vos quoniam culpa est omnis populi per ignorantiam</p>
<p><span class=c>27</span> quod si anima una nesciens peccaverit offeret capram anniculam

pro peccato suo</p>
<p><span class=c>28</span> et deprecabitur pro ea sacerdos quod inscia peccaverit coram

Domino inpetrabitque ei veniam et dimittetur illi</p>
<p><span class=c>29</span> tam indigenis quam advenis una lex erit omnium qui peccaverint

ignorantes</p>
<p><span class=c>30</span> anima vero quae per superbiam aliquid commiserit sive civis

sit ille sive peregrinus quoniam adversum Dominum rebellis fuit peribit de

populo suo</p>
<p><span class=c>31</span> verbum enim Domini contempsit et praeceptum illius fecit

irritum idcirco delebitur et portabit iniquitatem suam</p>
<p><span class=c>32</span> factum est autem cum essent filii Israhel in solitudine et

invenissent hominem colligentem ligna in die sabbati</p>
<p><span class=c>33</span> obtulerunt eum Mosi et Aaron et universae multitudini</p>
<p><span class=c>34</span> qui recluserunt eum in carcerem nescientes quid super eo

facere deberent</p>
<p><span class=c>35</span> dixitque Dominus ad Mosen morte moriatur homo iste obruat eum

lapidibus omnis turba extra castra</p>
<p><span class=c>36</span> cumque eduxissent eum foras obruerunt lapidibus et mortuus est

sicut praeceperat Dominus</p>
<p><span class=c>37</span> dixit quoque Dominus ad Mosen</p>
<p><span class=c>38</span> loquere filiis Israhel et dices ad eos ut faciant sibi

fimbrias per angulos palliorum ponentes in eis vittas hyacinthinas</p>
<p><span class=c>39</span> quas cum viderint recordentur omnium mandatorum Domini nec

sequantur cogitationes suas et oculos per res varias fornicantes</p>
<p><span class=c>40</span> sed magis memores praeceptorum Domini faciant ea sintque

sancti Deo suo</p>
<p><span class=c>41</span> ego Dominus Deus vester qui eduxi vos de terra Aegypti ut

essem vester Deus</p>
<p><span class=gl>16</span> ecce autem Core filius Isaar filii Caath filii Levi et

Dathan atque Abiram filii Heliab Hon quoque filius Pheleth de filiis Ruben</p>
<p><span class=c>2</span> surrexerunt contra Mosen aliique filiorum Israhel ducenti

quinquaginta viri proceres synagogae et qui tempore concilii per nomina

vocabantur</p>
<p><span class=c>3</span> cumque stetissent adversum Mosen et Aaron dixerunt sufficiat

vobis quia omnis multitudo sanctorum est et in ipsis est Dominus cur elevamini

super populum Domini</p>
<p><span class=c>4</span> quod cum audisset Moses cecidit pronus in faciem</p>
<p><span class=c>5</span> locutusque ad Core et ad omnem multitudinem mane inquit notum

faciet Dominus qui ad se pertineant et sanctos adplicabit sibi et quos elegerit

adpropinquabunt ei</p>
<p><span class=c>6</span> hoc igitur facite tollat unusquisque turibula sua tu Core et

omne concilium tuum</p>
<p><span class=c>7</span> et hausto cras igne ponite desuper thymiama coram Domino et

quemcumque elegerit ipse erit sanctus multum erigimini filii Levi</p>
<p><span class=c>8</span> dixitque rursum ad Core audite filii Levi</p>
<p><span class=c>9</span> num parum vobis est quod separavit vos Deus Israhel ab omni populo

et iunxit sibi ut serviretis ei in cultu tabernaculi et staretis coram

frequentia populi et ministraretis ei</p>
<p><span class=c>10</span> idcirco ad se fecit accedere te et omnes fratres tuos filios

Levi ut vobis etiam sacerdotium vindicetis</p>
<p><span class=c>11</span> et omnis globus tuus stet contra Dominum quid est enim Aaron

ut murmuretis contra eum</p>
<p><span class=c>12</span> misit ergo Moses ut vocaret Dathan et Abiram filios Heliab qui

responderunt non venimus</p>
<p><span class=c>13</span> numquid parum est tibi quod eduxisti nos de terra quae lacte

et melle manabat ut occideres in deserto nisi et dominatus fueris nostri</p>
<p><span class=c>14</span> re vera induxisti nos in terram quae fluit rivis lactis et

mellis et dedisti nobis possessiones agrorum et vinearum an et oculos nostros

vis eruere non venimus</p>
<p><span class=c>15</span> iratusque Moses valde ait ad Dominum ne respicias sacrificia eorum

tu scis quod ne asellum quidem umquam acceperim ab eis nec adflixerim quempiam

eorum</p>
<p><span class=c>16</span> dixitque ad Core tu et omnis congregatio tua state seorsum

coram Domino et Aaron die crastino separatim</p>
<p><span class=c>17</span> tollite singuli turibula vestra et ponite super ea incensum

offerentes Domino ducenta quinquaginta turibula Aaron quoque teneat turibulum

suum</p>
<p><span class=c>18</span> quod cum fecissent stantibus Mosen et Aaron</p>
<p><span class=c>19</span> et coacervassent adversum eos omnem multitudinem ad ostium

tabernaculi apparuit cunctis gloria Domini</p>
<p><span class=c>20</span> locutusque Dominus ad Mosen et Aaron ait</p>
<p><span class=c>21</span> separamini de medio congregationis huius ut eos repente

disperdam</p>
<p><span class=c>22</span> qui ceciderunt proni in faciem atque dixerunt fortissime Deus

spirituum universae carnis num uno peccante contra omnes tua ira desaeviet</p>
<p><span class=c>23</span> et ait Dominus ad Mosen</p>
<p><span class=c>24</span> praecipe universo populo ut separetur a tabernaculis Core et

Dathan et Abiram</p>
<p><span class=c>25</span> surrexitque Moses et abiit ad Dathan et Abiram et sequentibus

eum senioribus Israhel</p>
<p><span class=c>26</span> dixit ad turbam recedite a tabernaculis hominum impiorum et

nolite tangere quae ad eos pertinent ne involvamini in peccatis eorum</p>
<p><span class=c>27</span> cumque recessissent a tentoriis eorum per circuitum Dathan et

Abiram egressi stabant in introitu papilionum suorum cum uxoribus et liberis

omnique frequentia</p>
<p><span class=c>28</span> et ait Moses in hoc scietis quod Dominus miserit me ut facerem

universa quae cernitis et non ex proprio ea corde protulerim</p>
<p><span class=c>29</span> si consueta hominum morte interierint et visitaverit eos plaga

qua et ceteri visitari solent non misit me Dominus</p>
<p><span class=c>30</span> sin autem novam rem fecerit Dominus ut aperiens terra os suum

degluttiat eos et omnia quae ad illos pertinent descenderintque viventes in

infernum scietis quod blasphemaverint Dominum</p>
<p><span class=c>31</span> confestim igitur ut cessavit loqui disrupta est terra sub

pedibus eorum</p>
<p><span class=c>32</span> et aperiens os suum devoravit illos cum tabernaculis suis et

universa substantia</p>
<p><span class=c>33</span> descenderuntque vivi in infernum operti humo et perierunt de

medio multitudinis</p>
<p><span class=c>34</span> at vero omnis Israhel qui stabat per gyrum fugit ad clamorem

pereuntium dicens ne forte et nos terra degluttiat</p>
<p><span class=c>35</span> sed et ignis egressus a Domino interfecit ducentos

quinquaginta viros qui offerebant incensum</p>
<p><span class=c>36</span> locutusque est Dominus ad Mosen dicens</p>
<p><span class=c>37</span> praecipe Eleazaro filio Aaron sacerdotis ut tollat turibula

quae iacent in incendio et ignem huc illucque dispergat quoniam sanctificata

sunt</p>
<p><span class=c>38</span> in mortibus peccatorum producatque ea in lamminas et adfigat

altari eo quod oblatum sit in eis incensum Domino et sanctificata sint ut

cernant ea pro signo et monumento filii Israhel</p>
<p><span class=c>39</span> tulit ergo Eleazar sacerdos turibula aenea in quibus obtulerant

hii quos incendium devoravit et produxit ea in lamminas adfigens altari</p>
<p><span class=c>40</span> ut haberent postea filii Israhel quibus commonerentur ne quis

accedat alienigena et qui non est de semine Aaron ad offerendum incensum Domino

ne patiatur sicut passus est Core et omnis congregatio eius loquente Domino ad

Mosen</p>
<p><span class=c>41</span> murmuravit autem omnis multitudo filiorum Israhel sequenti die

contra Mosen et Aaron dicens vos interfecistis populum Domini</p>
<p><span class=c>42</span> cumque oreretur seditio et tumultus incresceret</p>
<p><span class=c>43</span> Moses et Aaron fugerunt ad tabernaculum foederis quod postquam

ingressi sunt operuit nubes et apparuit gloria Domini</p>
<p><span class=c>44</span> dixitque Dominus ad Mosen</p>
<p><span class=c>45</span> recedite de medio huius multitudinis etiam nunc delebo eos

cumque iacerent in terra</p>
<p><span class=c>46</span> dixit Moses ad Aaron tolle turibulum et hausto igne de altari

mitte incensum desuper pergens cito ad populum ut roges pro eis iam enim

egressa est ira a Domino et plaga desaevit</p>
<p><span class=c>47</span> quod cum fecisset Aaron et cucurrisset ad mediam multitudinem

quam iam vastabat incendium obtulit thymiama</p>
<p><span class=c>48</span> et stans inter mortuos ac viventes pro populo deprecatus est

et plaga cessavit</p>
<p><span class=c>49</span> fuerunt autem qui percussi sunt quattuordecim milia hominum et

septingenti absque his qui perierant in seditione Core</p>
<p><span class=c>50</span> reversusque est Aaron ad Mosen ad ostium tabernaculi foederis

postquam quievit interitus</p>
<p><span class=gl>17</span> et locutus est Dominus ad Mosen dicens</p>
<p><span class=c>2</span> loquere ad filios Israhel et accipe ab eis virgas singulas per

cognationes suas a cunctis principibus tribuum virgas duodecim et uniuscuiusque

nomen superscribes virgae suae</p>
<p><span class=c>3</span> nomen autem Aaron erit in tribu Levi et una virga cunctas eorum

familias continebit</p>
<p><span class=c>4</span> ponesque eas in tabernaculo foederis coram testimonio ubi

loquar ad te</p>
<p><span class=c>5</span> quem ex his elegero germinabit virga eius et cohibebo a me

querimonias filiorum Israhel quibus contra vos murmurant</p>
<p><span class=c>6</span> locutusque est Moses ad filios Israhel et dederunt ei omnes

principes virgas per singulas tribus fueruntque virgae duodecim absque virga

Aaron</p>
<p><span class=c>7</span> quas cum posuisset Moses coram Domino in tabernaculo testimonii</p>
<p><span class=c>8</span> sequenti die regressus invenit germinasse virgam Aaron in domo

Levi et turgentibus gemmis eruperant flores qui foliis dilatatis in amigdalas

deformati sunt</p>
<p><span class=c>9</span> protulit ergo Moses omnes virgas de conspectu Domini ad cunctos

filios Israhel videruntque et receperunt singuli virgas suas</p>
<p><span class=c>10</span> dixitque Dominus ad Mosen refer virgam Aaron in tabernaculum

testimonii ut servetur ibi in signum rebellium filiorum et quiescant querellae

eorum a me ne moriantur</p>
<p><span class=c>11</span> fecitque Moses sicut praeceperat Dominus</p>
<p><span class=c>12</span> dixerunt autem filii Israhel ad Mosen ecce consumpti sumus

omnes perivimus</p>
<p><span class=c>13</span> quicumque accedit ad tabernaculum Domini moritur num usque ad

internicionem cuncti delendi sumus</p>
<p><span class=gl>18</span> dixitque Dominus ad Aaron tu et filii tui et domus patris

tui tecum portabitis iniquitatem sanctuarii et tu et filii tui simul

sustinebitis peccata sacerdotii vestri</p>
<p><span class=c>2</span> sed et fratres tuos de tribu Levi et sceptro patris tui sume

tecum praestoque sint et ministrent tibi tu autem et filii tui ministrabitis in

tabernaculo testimonii</p>
<p><span class=c>3</span> excubabuntque Levitae ad praecepta tua et ad cuncta opera

tabernaculi ita dumtaxat ut ad vasa sanctuarii et altare non accedant ne et

illi moriantur et vos pereatis simul</p>
<p><span class=c>4</span> sint autem tecum et excubent in custodiis tabernaculi et in

omnibus caerimoniis eius alienigena non miscebitur vobis</p>
<p><span class=c>5</span> excubate in custodia sanctuarii et in ministerio altaris ne

oriatur indignatio super filios Israhel</p>
<p><span class=c>6</span> ego dedi vobis fratres vestros Levitas de medio filiorum

Israhel et tradidi donum Domino ut serviant in ministeriis tabernaculi eius</p>
<p><span class=c>7</span> tu autem et filii tui custodite sacerdotium vestrum et omnia

quae ad cultum altaris pertinent et intra velum sunt per sacerdotes

administrabuntur si quis externus accesserit occidetur</p>
<p><span class=c>8</span> locutus est Dominus ad Aaron ecce dedi tibi custodiam

primitiarum mearum omnia quae sanctificantur a filiis Israhel tibi tradidi et

filiis tuis pro officio sacerdotali legitima sempiterna</p>
<p><span class=c>9</span> haec ergo accipies de his quae sanctificantur et oblata sunt

Domino omnis oblatio et sacrificium et quicquid pro peccato atque delicto

redditur mihi et cedet in sancta sanctorum tuum erit et filiorum tuorum</p>
<p><span class=c>10</span> in sanctuario comedes illud mares tantum edent ex eo quia

consecratum est tibi</p>
<p><span class=c>11</span> primitias autem quas voverint et obtulerint filii Israhel tibi

dedi et filiis ac filiabus tuis iure perpetuo qui mundus est in domo tua

vescetur eis</p>
<p><span class=c>12</span> omnem medullam olei et vini ac frumenti quicquid offerunt

primitiarum Domino tibi dedi</p>
<p><span class=c>13</span> universa frugum initia quas gignit humus et Domino deportantur

cedent in usus tuos qui mundus est in domo tua vescetur eis</p>
<p><span class=c>14</span> omne quod ex voto reddiderint filii Israhel tuum erit</p>
<p><span class=c>15</span> quicquid primum erumpet e vulva cunctae carnis quam offerunt

Domino sive ex hominibus sive de pecoribus fuerit tui iuris erit ita dumtaxat

ut pro hominis primogenito pretium accipias et omne animal quod inmundum est

redimi facias</p>
<p><span class=c>16</span> cuius redemptio erit post unum mensem siclis argenti quinque

pondere sanctuarii siclus viginti obolos habet</p>
<p><span class=c>17</span> primogenitum autem bovis et ovis et caprae non facies redimi

quia sanctificata sunt Domino sanguinem tantum eorum fundes super altare et

adipes adolebis in suavissimum odorem Domino</p>
<p><span class=c>18</span> carnes vero in usum tuum cedent sicut pectusculum consecratum

et armus dexter tua erunt</p>
<p><span class=c>19</span> omnes primitias sanctuarii quas offerunt filii Israhel Domino tibi

dedi et filiis ac filiabus tuis iure perpetuo pactum salis est sempiternum

coram Domino tibi ac filiis tuis</p>
<p><span class=c>20</span> dixitque Dominus ad Aaron in terra eorum nihil possidebitis

nec habebitis partem inter eos ego pars et hereditas tua in medio filiorum

Israhel</p>
<p><span class=c>21</span> filiis autem Levi dedi omnes decimas Israhelis in possessionem

pro ministerio quo serviunt mihi in tabernaculo foederis</p>
<p><span class=c>22</span> ut non accedant ultra filii Israhel ad tabernaculum nec

committant peccatum mortiferum</p>
<p><span class=c>23</span> solis filiis Levi mihi in tabernaculo servientibus et

portantibus peccata populi legitimum sempiternum erit in generationibus vestris

nihil aliud possidebunt</p>
<p><span class=c>24</span> decimarum oblatione contenti quas in usus eorum et necessaria

separavi</p>
<p><span class=c>25</span> locutusque est Dominus ad Mosen dicens</p>
<p><span class=c>26</span> praecipe Levitis atque denuntia cum acceperitis a filiis

Israhel decimas quas dedi vobis primitias earum offerte Domino id est decimam

partem decimae</p>
<p><span class=c>27</span> ut reputetur vobis in oblationem primitivorum tam de areis

quam de torcularibus</p>
<p><span class=c>28</span> et universis quorum accipitis primitias offerte Domino et date

Aaron sacerdoti</p>
<p><span class=c>29</span> omnia quae offertis ex decimis et in donaria Domini separatis

optima et electa erunt</p>
<p><span class=c>30</span> dicesque ad eos si praeclara et meliora quaeque obtuleritis ex

decimis reputabitur vobis quasi de area et torculari dederitis primitias</p>
<p><span class=c>31</span> et comedetis eas in omnibus locis vestris tam vos quam

familiae vestrae quia pretium est pro ministerio quo servitis in tabernaculo

testimonii</p>
<p><span class=c>32</span> et non peccabitis super hoc egregia vobis et pinguia reservantes

ne polluatis oblationes filiorum Israhel et moriamini</p>
<p><span class=gl>19</span> locutusque est Dominus ad Mosen et Aaron dicens</p>
<p><span class=c>2</span> ista est religio victimae quam constituit Dominus praecipe

filiis Israhel ut adducant ad te vaccam rufam aetatis integrae in qua nulla sit

macula nec portaverit iugum</p>
<p><span class=c>3</span> tradetisque eam Eleazaro sacerdoti qui eductam extra castra

immolabit in conspectu omnium</p>
<p><span class=c>4</span> et tinguens digitum in sanguine eius asperget contra fores

tabernaculi septem vicibus</p>
<p><span class=c>5</span> conburetque eam cunctis videntibus tam pelle et carnibus eius

quam sanguine et fimo flammae traditis</p>
<p><span class=c>6</span> lignum quoque cedrinum et hysopum coccumque bis tinctum

sacerdos mittet in flammam quae vaccam vorat</p>
<p><span class=c>7</span> et tunc demum lotis vestibus et corpore suo ingredietur in

castra commaculatusque erit usque ad vesperam</p>
<p><span class=c>8</span> sed et ille qui conbuserit eam lavabit vestimenta sua et corpus

et inmundus erit usque ad vesperam</p>
<p><span class=c>9</span> colliget autem vir mundus cineres vaccae et effundet eos extra

castra in loco purissimo ut sint multitudini filiorum Israhel in custodiam et

in aquam aspersionis quia pro peccato vacca conbusta est</p>
<p><span class=c>10</span> cumque laverit qui vaccae portaverat cineres vestimenta sua

inmundus erit usque ad vesperum habebunt hoc filii Israhel et advenae qui

habitant inter eos sanctum iure perpetuo</p>
<p><span class=c>11</span> qui tetigerit cadaver hominis et propter hoc septem diebus

fuerit inmundus</p>
<p><span class=c>12</span> aspergetur ex hac aqua die tertio et septimo et sic mundabitur

si die tertio aspersus non fuerit septimo non poterit emundari</p>
<p><span class=c>13</span> omnis qui tetigerit humanae animae morticinum et aspersus hac

commixtione non fuerit polluet tabernaculum Domini et peribit ex Israhel quia

aqua expiationis non est aspersus inmundus erit et manebit spurcitia eius super

eum</p>
<p><span class=c>14</span> ista est lex hominis qui moritur in tabernaculo omnes qui

ingrediuntur tentorium illius et universa vasa quae ibi sunt polluta erunt

septem diebus</p>
<p><span class=c>15</span> vas quod non habuerit operculum nec ligaturam desuper inmundum

erit</p>
<p><span class=c>16</span> si quis in agro tetigerit cadaver occisi hominis aut per se

mortui sive os illius vel sepulchrum inmundus erit septem diebus</p>
<p><span class=c>17</span> tollent de cineribus conbustionis atque peccati et mittent

aquas vivas super eos in vas</p>
<p><span class=c>18</span> in quibus cum homo mundus tinxerit hysopum asperget eo omne

tentorium et cunctam supellectilem et homines huiuscemodi contagione pollutos</p>
<p><span class=c>19</span> atque hoc modo mundus lustrabit inmundum tertio et septimo die

expiatusque die septimo lavabit et se et vestimenta sua et mundus erit ad

vesperam</p>
<p><span class=c>20</span> si quis hoc ritu non fuerit expiatus peribit anima illius de

medio ecclesiae quia sanctuarium Domini polluit et non est aqua lustrationis

aspersus</p>
<p><span class=c>21</span> erit hoc praeceptum legitimum sempiternum ipse quoque qui

aspergit aquas lavabit vestimenta sua omnis qui tetigerit aquas expiationis

inmundus erit usque ad vesperam</p>
<p><span class=c>22</span> quicquid tetigerit inmundus inmundum faciet et anima quae

horum quippiam tetigerit inmunda erit usque ad vesperum</p>
<p><span class=gl>20</span> veneruntque filii Israhel et omnis multitudo in desertum

Sin mense primo et mansit populus in Cades mortuaque est ibi Maria et sepulta

in eodem loco</p>
<p><span class=c>2</span> cumque indigeret aqua populus coierunt adversum Mosen et Aaron</p>
<p><span class=c>3</span> et versi in seditionem dixerunt utinam perissemus inter fratres

nostros coram Domino</p>
<p><span class=c>4</span> cur eduxistis ecclesiam Domini in solitudinem ut et nos et

nostra iumenta moriantur</p>
<p><span class=c>5</span> quare nos fecistis ascendere de Aegypto et adduxistis in locum

istum pessimum qui seri non potest qui nec ficum gignit nec vineas nec mala

granata insuper et aquam non habet ad bibendum</p>
<p><span class=c>6</span> ingressusque Moses et Aaron dimissa multitudine tabernaculum

foederis corruerunt proni in terram et apparuit gloria Domini super eos</p>
<p><span class=c>7</span> locutusque est Dominus ad Mosen dicens</p>
<p><span class=c>8</span> tolle virgam et congrega populum tu et Aaron frater tuus et

loquimini ad petram coram eis et illa dabit aquas cumque eduxeris aquam de

petra bibet omnis multitudo et iumenta eius</p>
<p><span class=c>9</span> tulit igitur Moses virgam quae erat in conspectu Domini sicut

praeceperat ei</p>
<p><span class=c>10</span> congregata multitudine ante petram dixitque eis audite

rebelles et increduli num de petra hac vobis aquam poterimus eicere</p>
<p><span class=c>11</span> cumque elevasset Moses manum percutiens virga bis silicem

egressae sunt aquae largissimae ita ut et populus biberet et iumenta</p>
<p><span class=c>12</span> dixitque Dominus ad Mosen et Aaron quia non credidistis mihi

ut sanctificaretis me coram filiis Israhel non introducetis hos populos in

terram quam dabo eis</p>
<p><span class=c>13</span> haec est aqua Contradictionis ubi iurgati sunt filii Israhel

contra Dominum et sanctificatus est in eis</p>
<p><span class=c>14</span> misit interea nuntios Moses de Cades ad regem Edom qui

dicerent haec mandat frater tuus Israhel nosti omnem laborem qui adprehendit

nos</p>
<p><span class=c>15</span> quomodo descenderint patres nostri in Aegyptum et

habitaverimus ibi multo tempore adflixerintque nos Aegyptii et patres nostros</p>
<p><span class=c>16</span> et quomodo clamaverimus ad Dominum et exaudierit nos

miseritque angelum qui eduxerit nos de Aegypto ecce in urbe Cades quae est in

extremis finibus tuis positi</p>
<p><span class=c>17</span> obsecramus ut nobis transire liceat per terram tuam non ibimus

per agros nec per vineas non bibemus aquas de puteis tuis sed gradiemur via

publica nec ad dextram nec ad sinistram declinantes donec transeamus terminos

tuos</p>
<p><span class=c>18</span> cui respondit Edom non transibis per me alioquin armatus

occurram tibi</p>
<p><span class=c>19</span> dixeruntque filii Israhel per tritam gradiemur viam et si

biberimus aquas tuas nos et pecora nostra dabimus quod iustum est nulla erit in

pretio difficultas tantum velociter transeamus</p>
<p><span class=c>20</span> at ille respondit non transibis statimque egressus est obvius

cum infinita multitudine et manu forti</p>
<p><span class=c>21</span> nec voluit adquiescere deprecanti ut concederet transitum per

fines suos quam ob rem devertit ab eo Israhel</p>
<p><span class=c>22</span> cumque castra movissent de Cades venerunt in montem Or qui est

in finibus terrae Edom</p>
<p><span class=c>23</span> ubi locutus est Dominus ad Mosen</p>
<p><span class=c>24</span> pergat inquit Aaron ad populos suos non enim intrabit terram

quam dedi filiis Israhel eo quod incredulus fuerit ori meo ad aquas

Contradictionis</p>
<p><span class=c>25</span> tolle Aaron et filium eius cum eo et duces eos in montem Or</p>
<p><span class=c>26</span> cumque nudaveris patrem veste sua indues ea Eleazarum filium

eius et Aaron colligetur et morietur ibi</p>
<p><span class=c>27</span> fecit Moses ut praeceperat Dominus et ascenderunt in montem Or

coram omni multitudine</p>
<p><span class=c>28</span> cumque Aaron spoliasset vestibus suis induit eis Eleazarum

filium eius</p>
<p><span class=c>29</span> illo mortuo in montis supercilio descendit cum Eleazaro</p>
<p><span class=c>30</span> omnis autem multitudo videns occubuisse Aaron flevit super eo

triginta diebus per cunctas familias suas</p>
<p><span class=gl>21</span> quod cum audisset Chananeus rex Arad qui habitabat ad

meridiem venisse scilicet Israhel per exploratorum viam pugnavit contra illum

et victor existens duxit ex eo praedam</p>
<p><span class=c>2</span> at Israhel voto se Domino obligans ait si tradideris populum

istum in manu mea delebo urbes eius</p>
<p><span class=c>3</span> exaudivitque Dominus preces Israhel et tradidit Chananeum quem

ille interfecit subversis urbibus eius et vocavit nomen loci illius Horma id

est anathema</p>
<p><span class=c>4</span> profecti sunt autem et de monte Or per viam quae ducit ad mare

Rubrum ut circumirent terram Edom et taedere coepit populum itineris ac laboris</p>
<p><span class=c>5</span> locutusque contra Deum et Mosen ait cur eduxisti nos de Aegypto

ut moreremur in solitudine deest panis non sunt aquae anima nostra iam nausiat

super cibo isto levissimo</p>
<p><span class=c>6</span> quam ob rem misit Dominus in populum ignitos serpentes ad quorum

plagas et mortes plurimorum</p>
<p><span class=c>7</span> venerunt ad Mosen atque dixerunt peccavimus quia locuti sumus

contra Dominum et te ora ut tollat a nobis serpentes oravit Moses pro populo</p>
<p><span class=c>8</span> et locutus est Dominus ad eum fac serpentem et pone eum pro

signo qui percussus aspexerit eum vivet</p>
<p><span class=c>9</span> fecit ergo Moses serpentem aeneum et posuit pro signo quem cum

percussi aspicerent sanabantur</p>
<p><span class=c>10</span> profectique filii Israhel castrametati sunt in Oboth</p>
<p><span class=c>11</span> unde egressi fixere tentoria in Hieabarim in solitudine quae

respicit Moab contra orientalem plagam</p>
<p><span class=c>12</span> et inde moventes venerunt ad torrentem Zared</p>
<p><span class=c>13</span> quem relinquentes castrametati sunt contra Arnon quae est in

deserto et prominet in finibus Amorrei siquidem Arnon terminus est Moab

dividens Moabitas et Amorreos</p>
<p><span class=c>14</span> unde dicitur in libro bellorum Domini sicut fecit in mari

Rubro sic faciet in torrentibus Arnon</p>
<p><span class=c>15</span> scopuli torrentium inclinati sunt ut requiescerent in Ar et

recumberent in finibus Moabitarum</p>
<p><span class=c>16</span> ex eo loco apparuit puteus super quo locutus est Dominus ad

Mosen congrega populum et dabo ei aquam</p>
<p><span class=c>17</span> tunc cecinit Israhel carmen istud ascendat puteus concinebant</p>
<p><span class=c>18</span> puteus quem foderunt principes et paraverunt duces

multitudinis in datore legis et in baculis suis de solitudine Matthana</p>
<p><span class=c>19</span> de Matthana Nahalihel de Nahalihel in Bamoth</p>
<p><span class=c>20</span> de Bamoth vallis est in regione Moab in vertice Phasga et quod

respicit contra desertum</p>
<p><span class=c>21</span> misit autem Israhel nuntios ad Seon regem Amorreorum dicens</p>
<p><span class=c>22</span> obsecro ut transire mihi liceat per terram tuam non

declinabimus in agros et vineas non bibemus aquas ex puteis via regia gradiemur

donec transeamus terminos tuos</p>
<p><span class=c>23</span> qui concedere noluit ut transiret Israhel per fines suos quin

potius exercitu congregato egressus est obviam in desertum et venit in Iasa

pugnavitque contra eum</p>
<p><span class=c>24</span> a quo percussus est in ore gladii et possessa est terra eius

ab Arnon usque Iebboc et filios Ammon quia forti praesidio tenebantur termini

Ammanitarum</p>
<p><span class=c>25</span> tulit ergo Israhel omnes civitates eius et habitavit in

urbibus Amorrei in Esebon scilicet et viculis eius</p>
<p><span class=c>26</span> urbs Esebon fuit regis Seon Amorrei qui pugnavit contra regem

Moab et tulit omnem terram quae dicionis illius fuerat usque Arnon</p>
<p><span class=c>27</span> idcirco dicitur in proverbio venite in Esebon aedificetur et

construatur civitas Seon</p>
<p><span class=c>28</span> ignis egressus est de Esebon flamma de oppido Seon et

devoravit Ar Moabitarum et habitatores excelsorum Arnon</p>
<p><span class=c>29</span> vae tibi Moab peristi popule Chamos dedit filios eius in fugam

et filias in captivitatem regi Amorreorum Seon</p>
<p><span class=c>30</span> iugum ipsorum disperiit ab Esebon usque Dibon lassi

pervenerunt in Nophe et usque Medaba</p>
<p><span class=c>31</span> habitavit itaque Israhel in terra Amorrei</p>
<p><span class=c>32</span> misitque Moses qui explorarent Iazer cuius ceperunt viculos et

possederunt habitatores</p>
<p><span class=c>33</span> verteruntque se et ascenderunt per viam Basan et occurrit eis

Og rex Basan cum omni populo suo pugnaturus in Edrai</p>
<p><span class=c>34</span> dixitque Dominus ad Mosen ne timeas eum quia in manu tua

tradidi illum et omnem populum ac terram eius faciesque illi sicut fecisti Seon

regi Amorreorum habitatori Esebon</p>
<p><span class=c>35</span> percusserunt igitur et hunc cum filiis suis universumque populum

eius usque ad internicionem et possederunt terram illius</p>
<p><span class=gl>22</span> profectique castrametati sunt in campestribus Moab ubi

trans Iordanem Hierichus sita est</p>
<p><span class=c>2</span> videns autem Balac filius Sepphor omnia quae fecerat Israhel

Amorreo</p>
<p><span class=c>3</span> et quod pertimuissent eum Moabitae et impetum eius ferre non

possent</p>
<p><span class=c>4</span> dixit ad maiores natu Madian ita delebit hic populus omnes qui

in nostris finibus commorantur quomodo solet bos herbas usque ad radices

carpere ipse erat eo tempore rex in Moab</p>
<p><span class=c>5</span> misit ergo nuntios ad Balaam filium Beor ariolum qui habitabat

super flumen terrae filiorum Ammon ut vocarent eum et dicerent ecce egressus

est populus ex Aegypto qui operuit superficiem terrae sedens contra me</p>
<p><span class=c>6</span> veni igitur et maledic populo huic quia fortior me est si quo

modo possim percutere et eicere eum de terra mea novi enim quod benedictus sit

cui benedixeris et maledictus in quem maledicta congesseris</p>
<p><span class=c>7</span> perrexerunt seniores Moab et maiores natu Madian habentes

divinationis pretium in manibus cumque venissent ad Balaam et narrassent ei

omnia verba Balac</p>
<p><span class=c>8</span> ille respondit manete hic nocte et respondebo quicquid mihi

dixerit Dominus manentibus illis apud Balaam venit Deus et ait ad eum</p>
<p><span class=c>9</span> quid sibi volunt homines isti apud te</p>
<p><span class=c>10</span> respondit Balac filius Sepphor rex Moabitarum misit ad me</p>
<p><span class=c>11</span> dicens ecce populus qui egressus est de Aegypto operuit

superficiem terrae veni et maledic ei si quo modo possim pugnans abicere eum</p>
<p><span class=c>12</span> dixitque Deus ad Balaam noli ire cum eis neque maledicas

populo quia benedictus est</p>
<p><span class=c>13</span> qui mane consurgens dixit ad principes ite in terram vestram

quia prohibuit me Deus venire vobiscum</p>
<p><span class=c>14</span> reversi principes dixerunt ad Balac noluit Balaam venire

nobiscum</p>
<p><span class=c>15</span> rursum ille multo plures et nobiliores quam ante miserat misit</p>
<p><span class=c>16</span> qui cum venissent ad Balaam dixerunt sic dicit Balac filius

Sepphor ne cuncteris venire ad me</p>
<p><span class=c>17</span> paratum honorare te et quicquid volueris dare veni et maledic

populo isti</p>
<p><span class=c>18</span> respondit Balaam si dederit mihi Balac plenam domum suam

argenti et auri non potero inmutare verbum Domini Dei mei ut vel plus vel minus

loquar</p>
<p><span class=c>19</span> obsecro ut hic maneatis etiam hac nocte et scire queam quid

mihi rursum respondeat Dominus</p>
<p><span class=c>20</span> venit ergo Deus ad Balaam nocte et ait ei si vocare te

venerunt homines isti surge et vade cum eis ita dumtaxat ut quod tibi

praecepero facias</p>
<p><span class=c>21</span> surrexit Balaam mane et strata asina profectus est cum eis</p>
<p><span class=c>22</span> et iratus est Deus stetitque angelus Domini in via contra

Balaam qui sedebat asinae et duos pueros habebat secum</p>
<p><span class=c>23</span> cernens asina angelum stantem in via evaginato gladio avertit

se de itinere et ibat per agrum quam cum verberaret Balaam et vellet ad semitam

reducere</p>
<p><span class=c>24</span> stetit angelus in angustiis duarum maceriarum quibus vineae

cingebantur</p>
<p><span class=c>25</span> quem videns asina iunxit se parieti et adtrivit sedentis pedem

at ille iterum verberabat</p>
<p><span class=c>26</span> et nihilominus angelus ad locum angustum transiens ubi nec ad

dextram nec ad sinistram poterat deviari obvius stetit</p>
<p><span class=c>27</span> cumque vidisset asina stantem angelum concidit sub pedibus

sedentis qui iratus vehementius caedebat fuste latera</p>
<p><span class=c>28</span> aperuitque Dominus os asinae et locuta est quid feci tibi cur

percutis me ecce iam tertio</p>
<p><span class=c>29</span> respondit Balaam quia commeruisti et inlusisti mihi utinam

haberem gladium ut te percuterem</p>
<p><span class=c>30</span> dixit asina nonne animal tuum sum cui semper sedere consuesti usque

in praesentem diem dic quid simile umquam fecerim tibi at ille ait numquam</p>
<p><span class=c>31</span> protinus aperuit Dominus oculos Balaam et vidit angelum

stantem in via evaginato gladio adoravitque eum pronus in terram</p>
<p><span class=c>32</span> cui angelus cur inquit tertio verberas asinam tuam ego veni ut

adversarer tibi quia perversa est via tua mihique contraria</p>
<p><span class=c>33</span> et nisi asina declinasset de via dans locum resistenti te

occidissem et illa viveret</p>
<p><span class=c>34</span> dixit Balaam peccavi nesciens quod tu stares contra me et nunc

si displicet tibi ut vadam revertar</p>
<p><span class=c>35</span> ait angelus vade cum istis et cave ne aliud quam praecepero

tibi loquaris ivit igitur cum principibus</p>
<p><span class=c>36</span> quod cum audisset Balac egressus est in occursum eius in

oppido Moabitarum quod situm est in extremis finibus Arnon</p>
<p><span class=c>37</span> dixitque ad Balaam misi nuntios ut vocarent te cur non statim

venisti ad me an quia mercedem adventui tuo reddere nequeo</p>
<p><span class=c>38</span> cui ille respondit ecce adsum numquid loqui potero aliud nisi

quod Deus posuerit in ore meo</p>
<p><span class=c>39</span> perrexerunt ergo simul et venerunt in urbem quae in extremis

regni eius finibus erat</p>
<p><span class=c>40</span> cumque occidisset Balac boves et oves misit ad Balaam et

principes qui cum eo erant munera</p>
<p><span class=c>41</span> mane autem facto duxit eum ad excelsa Baal et intuitus est

extremam partem populi</p>
<p><span class=gl>23</span> dixitque Balaam ad Balac aedifica mihi hic septem aras et

para totidem vitulos eiusdemque numeri arietes</p>
<p><span class=c>2</span> cumque fecisset iuxta sermonem Balaam inposuerunt simul vitulum

et arietem super aram</p>
<p><span class=c>3</span> dixitque Balaam ad Balac sta paulisper iuxta holocaustum tuum

donec vadam si forte occurrat mihi Dominus et quodcumque imperaverit loquar

tibi</p>
<p><span class=c>4</span> cumque abisset velociter occurrit ei Deus locutusque ad eum

Balaam septem inquit aras erexi et inposui vitulum et arietem desuper</p>
<p><span class=c>5</span> Dominus autem posuit verbum in ore eius et ait revertere ad

Balac et haec loqueris</p>
<p><span class=c>6</span> reversus invenit stantem Balac iuxta holocaustum suum et omnes

principes Moabitarum</p>
<p><span class=c>7</span> adsumptaque parabola sua dixit de Aram adduxit me Balac rex

Moabitarum de montibus orientis veni inquit et maledic Iacob propera et

detestare Israhel</p>
<p><span class=c>8</span> quomodo maledicam cui non maledixit Deus qua ratione detester

quem Dominus non detestatur</p>
<p><span class=c>9</span> de summis silicibus videbo eum et de collibus considerabo illum

populus solus habitabit et inter gentes non reputabitur</p>
<p><span class=c>10</span> quis dinumerare possit pulverem Iacob et nosse numerum stirpis

Israhel moriatur anima mea morte iustorum et fiant novissima mea horum similia</p>
<p><span class=c>11</span> dixitque Balac ad Balaam quid est hoc quod agis ut malediceres

inimicis vocavi te et tu e contrario benedicis eis</p>
<p><span class=c>12</span> cui ille respondit num aliud possum loqui nisi quod iusserit

Dominus</p>
<p><span class=c>13</span> dixit ergo Balac veni mecum in alterum locum unde partem

Israhelis videas et totum videre non possis inde maledicito ei</p>
<p><span class=c>14</span> cumque duxisset eum in locum sublimem super verticem montis

Phasga aedificavit Balaam septem aras et inpositis supra vitulo atque ariete</p>
<p><span class=c>15</span> dixit ad Balac sta hic iuxta holocaustum tuum donec ego pergam

obvius</p>
<p><span class=c>16</span> cui cum Dominus occurrisset posuissetque verbum in ore eius

ait revertere ad Balac et haec loqueris ei</p>
<p><span class=c>17</span> reversus invenit eum stantem iuxta holocaustum suum et

principes Moabitarum cum eo ad quem Balac quid inquit locutus est Dominus</p>
<p><span class=c>18</span> at ille adsumpta parabola sua ait sta Balac et ausculta audi

fili Sepphor</p>
<p><span class=c>19</span> non est Deus quasi homo ut mentiatur nec ut filius hominis ut

mutetur dixit ergo et non faciet locutus est et non implebit</p>
<p><span class=c>20</span> ad benedicendum adductus sum benedictionem prohibere non valeo</p>
<p><span class=c>21</span> non est idolum in Iacob nec videtur simulacrum in Israhel

Dominus Deus eius cum eo est et clangor victoriae regis in illo</p>
<p><span class=c>22</span> Deus eduxit eum de Aegypto cuius fortitudo similis est

rinocerotis</p>
<p><span class=c>23</span> non est augurium in Iacob nec divinatio in Israhel temporibus

suis dicetur Iacob et Israheli quid operatus sit Deus</p>
<p><span class=c>24</span> ecce populus ut leaena consurget et quasi leo erigetur non

accubabit donec devoret praedam et occisorum sanguinem bibat</p>
<p><span class=c>25</span> dixitque Balac ad Balaam nec maledicas ei nec benedicas</p>
<p><span class=c>26</span> et ille nonne ait dixi tibi quod quicquid mihi Deus imperaret

hoc facerem</p>
<p><span class=c>27</span> et ait Balac ad eum veni et ducam te ad alium locum si forte

placeat Deo ut inde maledicas eis</p>
<p><span class=c>28</span> cumque duxisset eum super verticem montis Phogor qui respicit

solitudinem</p>
<p><span class=c>29</span> dixit ei Balaam aedifica mihi hic septem aras et para totidem

vitulos eiusdemque numeri arietes</p>
<p><span class=c>30</span> fecit Balac ut Balaam dixerat inposuitque vitulos et arietes

per singulas aras</p>
<p><span class=gl>24</span> cumque vidisset Balaam quod placeret Domino ut benediceret

Israheli nequaquam abiit ut ante perrexerat ut augurium quaereret sed dirigens

contra desertum vultum suum</p>
<p><span class=c>2</span> et elevans oculos vidit Israhel in tentoriis commorantem per

tribus suas et inruente in se spiritu Dei</p>
<p><span class=c>3</span> adsumpta parabola ait dixit Balaam filius Beor dixit homo cuius

obturatus est oculus</p>
<p><span class=c>4</span> dixit auditor sermonum Dei qui visionem Omnipotentis intuitus

est qui cadit et sic aperiuntur oculi eius</p>
<p><span class=c>5</span> quam pulchra tabernacula tua Iacob et tentoria tua Israhel</p>
<p><span class=c>6</span> ut valles nemorosae ut horti iuxta fluvios inrigui ut

tabernacula quae fixit Dominus quasi cedri propter aquas</p>
<p><span class=c>7</span> fluet aqua de situla eius et semen illius erit in aquas multas

tolletur propter Agag rex eius et auferetur regnum illius</p>
<p><span class=c>8</span> Deus eduxit illum de Aegypto cuius fortitudo similis est

rinocerotis devorabunt gentes hostes illius ossaque eorum confringent et

perforabunt sagittis</p>
<p><span class=c>9</span> accubans dormivit ut leo et quasi leaena quam suscitare nullus

audebit qui benedixerit tibi erit ipse benedictus qui maledixerit in

maledictione reputabitur</p>
<p><span class=c>10</span> iratusque Balac contra Balaam conplosis manibus ait ad

maledicendum inimicis meis vocavi te quibus e contrario tertio benedixisti</p>
<p><span class=c>11</span> revertere ad locum tuum decreveram quidem magnifice honorare

te sed Dominus privavit te honore disposito</p>
<p><span class=c>12</span> respondit Balaam ad Balac nonne nuntiis tuis quos misisti ad

me dixi</p>
<p><span class=c>13</span> si dederit mihi Balac plenam domum suam argenti et auri non

potero praeterire sermonem Domini Dei mei ut vel boni quid vel mali proferam ex

corde meo sed quicquid Dominus dixerit hoc loquar</p>
<p><span class=c>14</span> verumtamen pergens ad populum meum dabo consilium quid populus

tuus huic populo faciat extremo tempore</p>
<p><span class=c>15</span> sumpta igitur parabola rursum ait dixit Balaam filius Beor

dixit homo cuius obturatus est oculus</p>
<p><span class=c>16</span> dixit auditor sermonum Dei qui novit doctrinam Altissimi et

visiones Omnipotentis videt qui cadens apertos habet oculos</p>
<p><span class=c>17</span> videbo eum sed non modo intuebor illum sed non prope orietur

stella ex Iacob et consurget virga de Israhel et percutiet duces Moab

vastabitque omnes filios Seth</p>
<p><span class=c>18</span> et erit Idumea possessio eius hereditas Seir cedet inimicis

suis Israhel vero fortiter aget</p>
<p><span class=c>19</span> de Iacob erit qui dominetur et perdat reliquias civitatis</p>
<p><span class=c>20</span> cumque vidisset Amalech adsumens parabolam ait principium

gentium Amalech cuius extrema perdentur</p>
<p><span class=c>21</span> vidit quoque Cineum et adsumpta parabola ait robustum est

quidem habitaculum tuum sed si in petra posueris nidum tuum</p>
<p><span class=c>22</span> et fueris electus de stirpe Cain quamdiu poteris permanere

Assur enim capiet te</p>
<p><span class=c>23</span> adsumptaque parabola iterum locutus est heu quis victurus est

quando ista faciet Deus</p>
<p><span class=c>24</span> venient in trieribus de Italia superabunt Assyrios vastabuntque

Hebraeos et ad extremum etiam ipsi peribunt</p>
<p><span class=c>25</span> surrexitque Balaam et reversus est in locum suum Balac quoque

via qua venerat rediit</p>
<p><span class=gl>25</span> morabatur autem eo tempore Israhel in Setthim et fornicatus

est populus cum filiabus Moab</p>
<p><span class=c>2</span> quae vocaverunt eos ad sacrificia sua at illi comederunt et

adoraverunt deos earum</p>
<p><span class=c>3</span> initiatusque est Israhel Beelphegor et iratus Dominus</p>
<p><span class=c>4</span> ait ad Mosen tolle cunctos principes populi et suspende eos

contra solem in patibulis ut avertatur furor meus ab Israhel</p>
<p><span class=c>5</span> dixitque Moses ad iudices Israhel occidat unusquisque proximos

suos qui initiati sunt Beelphegor</p>
<p><span class=c>6</span> et ecce unus de filiis Israhel intravit coram fratribus suis ad

scortum madianitin vidente Mose et omni turba filiorum Israhel qui flebant ante

fores tabernaculi</p>
<p><span class=c>7</span> quod cum vidisset Finees filius Eleazari filii Aaron sacerdotis

surrexit de medio multitudinis et arrepto pugione</p>
<p><span class=c>8</span> ingressus est post virum israhelitem in lupanar et perfodit

ambos simul virum scilicet et mulierem in locis genitalibus cessavitque plaga a

filiis Israhel</p>
<p><span class=c>9</span> et occisi sunt viginti quattuor milia homines</p>
<p><span class=c>10</span> dixitque Dominus ad Mosen</p>
<p><span class=c>11</span> Finees filius Eleazari filii Aaron sacerdotis avertit iram

meam a filiis Israhel quia zelo meo commotus est contra eos ut non ipse delerem

filios Israhel in zelo meo</p>
<p><span class=c>12</span> idcirco loquere ad eos ecce do ei pacem foederis mei</p>
<p><span class=c>13</span> et erit tam ipsi quam semini illius pactum sacerdotii

sempiternum quia zelatus est pro Deo suo et expiavit scelus filiorum Israhel</p>
<p><span class=c>14</span> erat autem nomen viri israhelitae qui occisus est cum Madianitide

Zambri filius Salu dux de cognatione et tribu Symeonis</p>
<p><span class=c>15</span> porro mulier madianitis quae pariter interfecta est vocabatur

Chozbi filia Sur principis nobilissimi Madianitarum</p>
<p><span class=c>16</span> locutusque est Dominus ad Mosen dicens</p>
<p><span class=c>17</span> hostes vos sentiant Madianitae et percutite eos</p>
<p><span class=c>18</span> quia et ipsi hostiliter egerunt contra vos et decepere

insidiis per idolum Phogor et Chozbi filiam ducis Madian sororem suam quae

percussa est in die plagae pro sacrilegio Phogor</p>
<p><span class=gl>26</span> postquam noxiorum sanguis effusus est dixit Dominus ad Mosen

et Eleazarum filium Aaron sacerdotem</p>
<p><span class=c>2</span> numerate omnem summam filiorum Israhel a viginti annis et supra

per domos et cognationes suas cunctos qui possunt ad bella procedere</p>
<p><span class=c>3</span> locuti sunt itaque Moses et Eleazar sacerdos in campestribus Moab

super Iordanem contra Hierichum ad eos qui erant</p>
<p><span class=c>4</span> a viginti annis et supra sicut Dominus imperarat quorum iste

est numerus</p>
<p><span class=c>5</span> Ruben primogenitus Israhel huius filius Enoch a quo familia

Enochitarum et Phallu a quo familia Phalluitarum</p>
<p><span class=c>6</span> et Esrom a quo familia Esromitarum et Charmi a quo familia

Charmitarum</p>
<p><span class=c>7</span> hae sunt familiae de stirpe Ruben quarum numerus inventus est

quadraginta tria milia et septingenti triginta</p>
<p><span class=c>8</span> filius Phallu Heliab</p>
<p><span class=c>9</span> huius filii Namuhel et Dathan et Abiram isti sunt Dathan et Abiram

principes populi qui surrexerunt contra Mosen et Aaron in seditione Core quando

adversum Dominum rebellaverunt</p>
<p><span class=c>10</span> et aperiens terra os suum devoravit Core morientibus plurimis

quando conbusit ignis ducentos quinquaginta viros et factum est grande miraculum</p>
<p><span class=c>11</span> ut Core pereunte filii illius non perirent</p>
<p><span class=c>12</span> filii Symeon per cognationes suas Namuhel ab hoc familia

Namuhelitarum Iamin ab hoc familia Iaminitarum Iachin ab hoc familia

Iachinitarum</p>
<p><span class=c>13</span> Zare ab hoc familia Zareitarum Saul ab hoc familia Saulitarum</p>
<p><span class=c>14</span> hae sunt familiae de stirpe Symeon quarum omnis numerus fuit

viginti duo milia ducentorum</p>
<p><span class=c>15</span> filii Gad per cognationes suas Sephon ab hoc familia

Sephonitarum Aggi ab hoc familia Aggitarum Suni ab hoc familia Sunitarum</p>
<p><span class=c>16</span> Ozni ab hoc familia Oznitarum Heri ab hoc familia Heritarum</p>
<p><span class=c>17</span> Arod ab hoc familia Aroditarum Arihel ab hoc familia

Arihelitarum</p>
<p><span class=c>18</span> istae sunt familiae Gad quarum omnis numerus fuit quadraginta

milia quingentorum</p>
<p><span class=c>19</span> filii Iuda Her et Onan qui ambo mortui sunt in terra Chanaan</p>
<p><span class=c>20</span> fueruntque filii Iuda per cognationes suas Sela a quo familia

Selanitarum Phares a quo familia Pharesitarum Zare a quo familia Zareitarum</p>
<p><span class=c>21</span> porro filii Phares Esrom a quo familia Esromitarum et Amul a

quo familia Amulitarum</p>
<p><span class=c>22</span> istae sunt familiae Iuda quarum omnis numerus fuit septuaginta

milia quingentorum</p>
<p><span class=c>23</span> filii Isachar per cognationes suas Thola a quo familia

Tholaitarum Phua a quo familia Phuaitarum</p>
<p><span class=c>24</span> Iasub a quo familia Iasubitarum Semran a quo familia

Semranitarum</p>
<p><span class=c>25</span> hae sunt cognationes Isachar quarum numerus fuit sexaginta

quattuor milia trecentorum</p>
<p><span class=c>26</span> filii Zabulon per cognationes suas Sared a quo familia

Sareditarum Helon a quo familia Helonitarum Ialel a quo familia Ialelitarum</p>
<p><span class=c>27</span> hae sunt cognationes Zabulon quarum numerus fuit sexaginta

milia quingentorum</p>
<p><span class=c>28</span> filii Ioseph per cognationes suas Manasse et Ephraim</p>
<p><span class=c>29</span> de Manasse ortus est Machir a quo familia Machiritarum Machir

genuit Galaad a quo familia Galaaditarum</p>
<p><span class=c>30</span> Galaad habuit filios Hiezer a quo familia Hiezeritarum et Elec

a quo familia Elecarum</p>
<p><span class=c>31</span> et Asrihel a quo familia Asrihelitarum et Sechem a quo familia

Sechemitarum</p>
<p><span class=c>32</span> et Semida a quo familia Semidatarum et Epher a quo familia

Epheritarum</p>
<p><span class=c>33</span> fuit autem Epher pater Salphaad qui filios non habebat sed tantum

filias quarum ista sunt nomina Maala et Noa et Egla et Melcha et Thersa</p>
<p><span class=c>34</span> hae sunt familiae Manasse et numerus earum quinquaginta duo

milia septingentorum</p>
<p><span class=c>35</span> filii autem Ephraim per cognationes suas fuerunt hii Suthala a

quo familia Suthalitarum Becher a quo familia Becheritarum Tehen a quo familia

Tehenitarum</p>
<p><span class=c>36</span> porro filius Suthala fuit Heran a quo familia Heranitarum</p>
<p><span class=c>37</span> hae sunt cognationes filiorum Ephraim quarum numerus triginta

duo milia quingentorum</p>
<p><span class=c>38</span> isti sunt filii Ioseph per familias suas filii Beniamin in

cognationibus suis Bale a quo familia Baleitarum Azbel a quo familia

Azbelitarum Ahiram a quo familia Ahiramitarum</p>
<p><span class=c>39</span> Supham a quo familia Suphamitarum Hupham a quo familia

Huphamitarum</p>
<p><span class=c>40</span> filii Bale Hered et Noeman de Hered familia Hereditarum de

Noeman familia Noemitarum</p>
<p><span class=c>41</span> hii sunt filii Beniamin per cognationes suas quorum numerus

quadraginta quinque milia sescentorum</p>
<p><span class=c>42</span> filii per cognationes suas Suham a quo familia Suhamitarum hae

cognationes per familias suas</p>
<p><span class=c>43</span> omnes fuere Suhamitae quorum numerus erat sexaginta quattuor

milia quadringentorum</p>
<p><span class=c>44</span> filii Aser per cognationes suas Iemna a quo familia

Iemnaitarum Iessui a quo familia Iessuitarum Brie a quo familia Brieitarum</p>
<p><span class=c>45</span> filii Brie Haber a quo familia Haberitarum et Melchihel a quo

familia Melchihelitarum</p>
<p><span class=c>46</span> nomen autem filiae Aser fuit Sara</p>
<p><span class=c>47</span> hae cognationes filiorum Aser et numerus eorum quinquaginta

tria milia quadringentorum</p>
<p><span class=c>48</span> filii Nepthalim per cognationes suas Iessihel a quo familia

Iessihelitarum Guni a quo familia Gunitarum</p>
<p><span class=c>49</span> Iesser a quo familia Iesseritarum Sellem a quo familia

Sellemitarum</p>
<p><span class=c>50</span> hae sunt cognationes filiorum Nepthalim per familias suas

quorum numerus quadraginta quinque milia quadringentorum</p>
<p><span class=c>51</span> ista est summa filiorum Israhel qui recensiti sunt sescenta

milia et mille septingenti triginta</p>
<p><span class=c>52</span> locutusque est Dominus ad Mosen dicens</p>
<p><span class=c>53</span> istis dividetur terra iuxta numerum vocabulorum in

possessiones suas</p>
<p><span class=c>54</span> pluribus maiorem partem dabis et paucioribus minorem singulis

sicut nunc recensiti sunt tradetur possessio</p>
<p><span class=c>55</span> ita dumtaxat ut sors terram tribubus dividat et familiis</p>
<p><span class=c>56</span> quicquid sorte contigerit hoc vel plures accipient vel

pauciores</p>
<p><span class=c>57</span> hic quoque est numerus filiorum Levi per familias suas Gerson

a quo familia Gersonitarum Caath a quo familia Caathitarum Merari a quo familia

Meraritarum</p>
<p><span class=c>58</span> hae sunt familiae Levi familia Lobni familia Hebroni familia

Mooli familia Musi familia Cori at vero Caath genuit Amram</p>
<p><span class=c>59</span> qui habuit uxorem Iochabed filiam Levi quae nata est ei in

Aegypto haec genuit viro suo Amram filios Aaron et Mosen et Mariam sororem

eorum</p>
<p><span class=c>60</span> de Aaron orti sunt Nadab et Abiu et Eleazar et Ithamar</p>
<p><span class=c>61</span> quorum Nadab et Abiu mortui sunt cum obtulissent ignem alienum

coram Domino</p>
<p><span class=c>62</span> fueruntque omnes qui numerati sunt viginti tria milia generis

masculini ab uno mense et supra quia non sunt recensiti inter filios Israhel

nec eis cum ceteris data possessio</p>
<p><span class=c>63</span> hic est numerus filiorum Israhel qui descripti sunt a Mosen et

Eleazaro sacerdote in campestribus Moab supra Iordanem contra Hiericho</p>
<p><span class=c>64</span> inter quos nullus fuit eorum qui ante numerati sunt a Mose et

Aaron in deserto Sinai</p>
<p><span class=c>65</span> praedixerat enim Dominus quod omnes morerentur in solitudine

nullusque remansit ex eis nisi Chaleb filius Iepphonne et Iosue filius Nun</p>
<p><span class=gl>27</span> accesserunt autem filiae Salphaad filii Epher filii Galaad

filii Machir filii Manasse qui fuit filius Ioseph quarum sunt nomina Maala et

Noa et Egla et Melcha et Thersa</p>
<p><span class=c>2</span> steteruntque coram Mosen et Eleazaro sacerdote et cunctis

principibus populi ad ostium tabernaculi foederis atque dixerunt</p>
<p><span class=c>3</span> pater noster mortuus est in deserto nec fuit in seditione quae

concitata est contra Dominum sub Core sed in peccato suo mortuus est hic non

habuit mares filios cur tollitur nomen illius de familia sua quia non habet

filium date nobis possessionem inter cognatos patris nostri</p>
<p><span class=c>4</span> rettulitque Moses causam earum ad iudicium Domini</p>
<p><span class=c>5</span> qui dixit ad eum</p>
<p><span class=c>6</span> iustam rem postulant filiae Salphaad da eis possessionem inter

cognatos patris sui et ei in hereditate succedant</p>
<p><span class=c>7</span> ad filios autem Israhel loqueris haec</p>
<p><span class=c>8</span> homo cum mortuus fuerit absque filio ad filiam eius transibit

hereditas</p>
<p><span class=c>9</span> si filiam non habuerit habebit successores fratres suos</p>
<p><span class=c>10</span> quod si et fratres non fuerint dabitis hereditatem fratribus patris

eius</p>
<p><span class=c>11</span> sin autem nec patruos habuerit dabitur hereditas his qui ei

proximi sunt eritque hoc filiis Israhel sanctum lege perpetua sicut praecepit

Dominus Mosi</p>
<p><span class=c>12</span> dixit quoque Dominus ad Mosen ascende in montem istum Abarim

et contemplare inde terram quam daturus sum filiis Israhel</p>
<p><span class=c>13</span> cumque videris eam ibis et tu ad populum tuum sicut ivit

frater tuus Aaron</p>
<p><span class=c>14</span> quia offendistis me in deserto Sin in contradictione

multitudinis nec sanctificare me voluistis coram ea super aquas hae sunt aquae

Contradictionis in Cades deserti Sin</p>
<p><span class=c>15</span> cui respondit Moses</p>
<p><span class=c>16</span> provideat Dominus Deus spirituum omnis carnis hominem qui sit

super multitudinem hanc</p>
<p><span class=c>17</span> et possit exire et intrare ante eos et educere illos vel

introducere ne sit populus Domini sicut oves absque pastore</p>
<p><span class=c>18</span> dixitque Dominus ad eum tolle Iosue filium Nun virum in quo

est spiritus et pone manum tuam super eum</p>
<p><span class=c>19</span> qui stabit coram Eleazaro sacerdote et omni multitudine</p>
<p><span class=c>20</span> et dabis ei praecepta cunctis videntibus et partem gloriae

tuae ut audiat eum omnis synagoga filiorum Israhel</p>
<p><span class=c>21</span> pro hoc si quid agendum erit Eleazar sacerdos consulet Dominum

ad verbum eius egredietur et ingredietur ipse et omnes filii Israhel cum eo et

cetera multitudo</p>
<p><span class=c>22</span> fecit Moses ut praeceperat Dominus cumque tulisset Iosue

statuit eum coram Eleazaro sacerdote et omni frequentia populi</p>
<p><span class=c>23</span> et inpositis capiti eius manibus cuncta replicavit quae

mandaverat Dominus</p>
<p><span class=gl>28</span> dixit quoque Dominus ad Mosen</p>
<p><span class=c>2</span> praecipe filiis Israhel et dices ad eos oblationem meam et panes

et incensum odoris suavissimi offerte per tempora sua</p>
<p><span class=c>3</span> haec sunt sacrificia quae offerre debetis agnos anniculos

inmaculatos duos cotidie in holocaustum sempiternum</p>
<p><span class=c>4</span> unum offeretis mane et alterum ad vesperam</p>
<p><span class=c>5</span> decimam partem oephi similae quae conspersa sit oleo purissimo

et habeat quartam partem hin</p>
<p><span class=c>6</span> holocaustum iuge est quod obtulistis in monte Sinai in odorem

suavissimum incensi Domini</p>
<p><span class=c>7</span> et libabitis vini quartam partem hin per agnos singulos in

sanctuario Domini</p>
<p><span class=c>8</span> alterumque agnum similiter offeretis ad vesperam iuxta omnem

ritum sacrificii matutini et libamentorum eius oblationem suavissimi odoris

Domino</p>
<p><span class=c>9</span> die autem sabbati offeretis duos agnos anniculos inmaculatos et

duas decimas similae oleo conspersae in sacrificio et liba</p>
<p><span class=c>10</span> quae rite funduntur per singula sabbata in holocausto

sempiterno</p>
<p><span class=c>11</span> in kalendis autem id est in mensuum exordiis offeretis

holocaustum Domino vitulos de armento duos arietem unum agnos anniculos septem

inmaculatos</p>
<p><span class=c>12</span> et tres decimas similae oleo conspersae in sacrificio per

singulos vitulos et duas decimas similae oleo conspersae per singulos arietes</p>
<p><span class=c>13</span> et decimam decimae similae ex oleo in sacrificio per agnos

singulos holocaustum suavissimi odoris atque incensi est Domino</p>
<p><span class=c>14</span> libamenta autem vini quae per singulas fundenda sunt victimas

ista erunt media pars hin per vitulos singulos tertia per arietem quarta per

agnum hoc erit holocaustum per omnes menses qui sibi anno vertente succedunt</p>
<p><span class=c>15</span> hircus quoque offeretur Domino pro peccatis in holocaustum

sempiternum cum libamentis suis</p>
<p><span class=c>16</span> mense autem primo quartadecima die mensis phase Domini erit</p>
<p><span class=c>17</span> et quintadecima die sollemnitas septem diebus vescentur azymis</p>
<p><span class=c>18</span> quarum dies prima venerabilis et sancta erit omne opus servile

non facietis in ea</p>
<p><span class=c>19</span> offeretisque incensum holocaustum Domino vitulos de armento

duos arietem unum agnos anniculos inmaculatos septem</p>
<p><span class=c>20</span> et sacrificia singulorum ex simila quae conspersa sit oleo

tres decimas per singulos vitulos et duas decimas per arietem</p>
<p><span class=c>21</span> et decimam decimae per agnos singulos id est per septem agnos</p>
<p><span class=c>22</span> et hircum pro peccato unum ut expietur pro vobis</p>
<p><span class=c>23</span> praeter holocaustum matutinum quod semper offertis</p>
<p><span class=c>24</span> ita facietis per singulos dies septem dierum in fomitem ignis

et in odorem suavissimum Domino qui surget de holocausto et de libationibus

singulorum</p>
<p><span class=c>25</span> dies quoque septimus celeberrimus et sanctus erit vobis omne

opus servile non facietis in eo</p>
<p><span class=c>26</span> dies etiam primitivorum quando offertis novas fruges Domino

expletis ebdomadibus venerabilis et sancta erit omne opus servile non facietis

in ea</p>
<p><span class=c>27</span> offeretisque holocaustum in odorem suavissimum Domino vitulos

de armento duos arietem unum et agnos anniculos inmaculatos septem</p>
<p><span class=c>28</span> atque in sacrificiis eorum similae oleo conspersae tres

decimas per singulos vitulos per arietes duas</p>
<p><span class=c>29</span> per agnos decimam decimae qui simul sunt agni septem hircum

quoque</p>
<p><span class=c>30</span> qui mactatur pro expiatione praeter holocaustum sempiternum et

liba eius</p>
<p><span class=c>31</span> inmaculata offeretis omnia cum libationibus suis</p>
<p><span class=gl>29</span> mensis etiam septimi prima dies venerabilis et sancta erit

vobis omne opus servile non facietis in ea quia dies clangoris est et tubarum</p>
<p><span class=c>2</span> offeretisque holocaustum in odorem suavissimum Domino vitulum

de armento unum arietem unum agnos anniculos inmaculatos septem</p>
<p><span class=c>3</span> et in sacrificiis eorum similae oleo conspersae tres decimas

per singulos vitulos duas decimas per arietem</p>
<p><span class=c>4</span> unam decimam per agnum qui simul sunt agni septem</p>
<p><span class=c>5</span> et hircum pro peccato qui offertur in expiationem populi</p>
<p><span class=c>6</span> praeter holocaustum kalendarum cum sacrificiis suis et holocaustum

sempiternum cum libationibus solitis hisdem caerimoniis offeretis in odorem

suavissimum incensum Domino</p>
<p><span class=c>7</span> decima quoque dies mensis huius septimi erit vobis sancta atque

venerabilis et adfligetis animas vestras omne opus servile non facietis in ea</p>
<p><span class=c>8</span> offeretisque holocaustum Domino in odorem suavissimum vitulum

de armento unum arietem unum agnos anniculos inmaculatos septem</p>
<p><span class=c>9</span> et in sacrificiis eorum similae oleo conspersae tres decimas

per vitulos singulos duas decimas per arietem</p>
<p><span class=c>10</span> decimam decimae per agnos singulos qui sunt simul septem agni</p>
<p><span class=c>11</span> et hircum pro peccato absque his quae offerri pro delicto

solent in expiationem et holocaustum sempiternum in sacrificio et libaminibus

eorum</p>
<p><span class=c>12</span> quintadecima vero die mensis septimi quae vobis erit sancta atque

venerabilis omne opus servile non facietis in ea sed celebrabitis sollemnitatem

Domino septem diebus</p>
<p><span class=c>13</span> offeretisque holocaustum in odorem suavissimum Domino vitulos

de armento tredecim arietes duos agnos anniculos quattuordecim inmaculatos</p>
<p><span class=c>14</span> et in libamentis eorum similae oleo conspersae tres decimas

per vitulos singulos qui sunt simul vituli tredecim et duas decimas arieti uno

id est simul arietibus duobus</p>
<p><span class=c>15</span> et decimam decimae agnis singulis qui sunt simul agni

quattuordecim</p>
<p><span class=c>16</span> et hircum pro peccato absque holocausto sempiterno et

sacrificio et libamine eius</p>
<p><span class=c>17</span> in die altero offeres vitulos de armento duodecim arietes duos

agnos anniculos inmaculatos quattuordecim</p>
<p><span class=c>18</span> sacrificiaque et libamina singulorum per vitulos et arietes et

agnos rite celebrabis</p>
<p><span class=c>19</span> et hircum pro peccato absque holocausto sempiterno

sacrificioque eius et libamine</p>
<p><span class=c>20</span> die tertio offeres vitulos undecim arietes duos agnos

anniculos inmaculatos quattuordecim</p>
<p><span class=c>21</span> sacrificiaque et libamina singulorum per vitulos et arietes et

agnos rite celebrabis</p>
<p><span class=c>22</span> et hircum pro peccato absque holocausto sempiterno et

sacrificio et libamine eius</p>
<p><span class=c>23</span> die quarto offeres vitulos decem arietes duos agnos anniculos

inmaculatos quattuordecim</p>
<p><span class=c>24</span> sacrificiaque eorum et libamina singulorum per vitulos et

arietes et agnos rite celebrabis</p>
<p><span class=c>25</span> et hircum pro peccato absque holocausto sempiterno

sacrificioque eius et libamine</p>
<p><span class=c>26</span> die quinto offeres vitulos novem arietes duos agnos anniculos

inmaculatos quattuordecim</p>
<p><span class=c>27</span> sacrificiaque et libamina singulorum per vitulos et arietes et

agnos rite celebrabis</p>
<p><span class=c>28</span> et hircum pro peccato absque holocausto sempiterno

sacrificioque eius et libamine</p>
<p><span class=c>29</span> die sexto offeres vitulos octo arietes duos agnos anniculos

inmaculatos quattuordecim</p>
<p><span class=c>30</span> sacrificiaque et libamina singulorum per vitulos et arietes et

agnos rite celebrabis</p>
<p><span class=c>31</span> et hircum pro peccato absque holocausto sempiterno

sacrificioque eius et libamine</p>
<p><span class=c>32</span> die septimo offeres vitulos septem arietes duos agnos

anniculos inmaculatos quattuordecim</p>
<p><span class=c>33</span> sacrificiaque et libamina singulorum per vitulos et arietes et

agnos rite celebrabis</p>
<p><span class=c>34</span> et hircum pro peccato absque holocausto sempiterno

sacrificioque eius et libamine</p>
<p><span class=c>35</span> die octavo qui est celeberrimus omne opus servile non facietis</p>
<p><span class=c>36</span> offerentes holocaustum in odorem suavissimum Domino vitulum

unum arietem unum agnos anniculos inmaculatos septem</p>
<p><span class=c>37</span> sacrificiaque et libamina singulorum per vitulos et arietes et

agnos rite celebrabis</p>
<p><span class=c>38</span> et hircum pro peccato absque holocausto sempiterno sacrificioque

eius et libamine</p>
<p><span class=c>39</span> haec offeretis Domino in sollemnitatibus vestris praeter vota

et oblationes spontaneas in holocausto in sacrificio in libamine et in hostiis

pacificis</p>
<p><span class=gl>30</span> narravitque Moses filiis Israhel omnia quae ei Dominus

imperarat</p>
<p><span class=c>2</span> et locutus est ad principes tribuum filiorum Israhel iste est

sermo quem praecepit Dominus</p>
<p><span class=c>3</span> si quis virorum votum Domino voverit aut se constrinxerit

iuramento non faciet irritum verbum suum sed omne quod promisit implebit</p>
<p><span class=c>4</span> mulier si quippiam voverit et se constrinxerit iuramento quae

est in domo patris sui et in aetate adhuc puellari si cognoverit pater votum

quod pollicita est et iuramentum quo obligavit animam suam et tacuerit voti rea

erit</p>
<p><span class=c>5</span> quicquid pollicita est et iuravit opere conplebit</p>
<p><span class=c>6</span> sin autem statim ut audierit contradixerit pater et vota et

iuramenta eius irrita erunt nec obnoxia tenebitur sponsioni eo quod

contradixerit pater</p>
<p><span class=c>7</span> si maritum habuerit et voverit aliquid et semel verbum de ore

eius egrediens animam illius obligaverit iuramento</p>
<p><span class=c>8</span> quo die audierit vir et non contradixerit voti rea erit reddet

quodcumque promiserat</p>
<p><span class=c>9</span> sin autem audiens statim contradixerit et irritas fecerit

pollicitationes eius verbaque quibus obstrinxerat animam suam propitius ei erit

Dominus</p>
<p><span class=c>10</span> vidua et repudiata quicquid voverint reddent</p>
<p><span class=c>11</span> uxor in domo viri cum se voto constrinxerit et iuramento</p>
<p><span class=c>12</span> si audierit vir et tacuerit nec contradixerit sponsioni reddet

quodcumque promiserat</p>
<p><span class=c>13</span> sin autem extemplo contradixerit non tenebitur promissionis

rea quia maritus contradixit et Dominus ei propitius erit</p>
<p><span class=c>14</span> si voverit et iuramento se constrinxerit ut per ieiunium vel

ceterarum rerum abstinentiam adfligat animam suam in arbitrio viri erit ut

faciat sive non faciat</p>
<p><span class=c>15</span> quod si audiens vir tacuerit et in alteram diem distulerit sententiam

quicquid voverat atque promiserat reddet quia statim ut audivit tacuit</p>
<p><span class=c>16</span> sin autem contradixerit postquam rescivit portabit ipse

iniquitatem eius</p>
<p><span class=c>17</span> istae sunt leges quas constituit Dominus Mosi inter virum et

uxorem inter patrem et filiam quae in puellari adhuc aetate est vel quae manet

in parentis domo</p>
<p><span class=gl>31</span> locutusque est Dominus ad Mosen dicens</p>
<p><span class=c>2</span> ulciscere prius filios Israhel de Madianitis et sic colligeris

ad populum tuum</p>
<p><span class=c>3</span> statimque Moses armate inquit ex vobis viros ad pugnam qui possint

ultionem Domini expetere de Madianitis</p>
<p><span class=c>4</span> mille viri de singulis tribubus eligantur Israhel qui mittantur

ad bellum</p>
<p><span class=c>5</span> dederuntque millenos de cunctis tribubus id est duodecim milia

expeditorum ad pugnam</p>
<p><span class=c>6</span> quos misit Moses cum Finees filio Eleazari sacerdotis vasa

quoque sancta et tubas ad clangendum tradidit ei</p>
<p><span class=c>7</span> cumque pugnassent contra Madianitas atque vicissent omnes mares

occiderunt</p>
<p><span class=c>8</span> et reges eorum Evi et Recem et Sur et Ur et Rebe quinque principes

gentis Balaam quoque filium Beor interfecerunt gladio</p>
<p><span class=c>9</span> ceperuntque mulieres eorum et parvulos omniaque pecora et

cunctam supellectilem quicquid habere potuerant depopulati sunt</p>
<p><span class=c>10</span> tam urbes quam viculos et castella flamma consumpsit</p>
<p><span class=c>11</span> et tulerunt praedam et universa quae ceperant tam ex hominibus

quam ex iumentis</p>
<p><span class=c>12</span> et adduxerunt ad Mosen et Eleazarum sacerdotem et ad omnem

multitudinem filiorum Israhel reliqua etiam utensilia portaverunt ad castra in

campestribus Moab iuxta Iordanem contra Hiericho</p>
<p><span class=c>13</span> egressi sunt autem Moses et Eleazar sacerdos et omnes

principes synagogae in occursum eorum extra castra</p>
<p><span class=c>14</span> iratusque Moses principibus exercitus tribunis et

centurionibus qui venerant de bello</p>
<p><span class=c>15</span> ait cur feminas reservastis</p>
<p><span class=c>16</span> nonne istae sunt quae deceperunt filios Israhel ad

suggestionem Balaam et praevaricari vos fecerunt in Domino super peccato Phogor

unde et percussus est populus</p>
<p><span class=c>17</span> ergo cunctos interficite quicquid est generis masculini etiam

in parvulis et mulieres quae noverunt viros in coitu iugulate</p>
<p><span class=c>18</span> puellas autem et omnes feminas virgines reservate vobis</p>
<p><span class=c>19</span> et manete extra castra septem diebus qui occiderit hominem vel

occisum tetigerit lustrabitur die tertio et septimo</p>
<p><span class=c>20</span> et de omni praeda sive vestimentum fuerit sive vas et aliquid

in utensilia praeparatum de caprarum pellibus et pilis et ligno expiabitur</p>
<p><span class=c>21</span> Eleazar quoque sacerdos ad viros exercitus qui pugnaverant sic

locutus est hoc est praeceptum legis quod mandavit Dominus Mosi</p>
<p><span class=c>22</span> aurum et argentum et aes et ferrum et stagnum et plumbum</p>
<p><span class=c>23</span> et omne quod potest transire per flammas igne purgabitur

quicquid autem ignem non potest sustinere aqua expiationis sanctificabitur</p>
<p><span class=c>24</span> et lavabitis vestimenta vestra die septimo et purificati

postea castra intrabitis</p>
<p><span class=c>25</span> dixitque Dominus ad Mosen</p>
<p><span class=c>26</span> tollite summam eorum quae capta sunt ab homine usque ad pecus

tu et Eleazar sacerdos et principes vulgi</p>
<p><span class=c>27</span> dividesque ex aequo praedam inter eos qui pugnaverunt et

egressi sunt ad bellum et inter omnem reliquam multitudinem</p>
<p><span class=c>28</span> et separabis partem Domino ab his qui pugnaverunt et fuerunt

in bello unam animam de quingentis tam ex hominibus quam ex bubus et asinis et

ovibus</p>
<p><span class=c>29</span> et dabis eam Eleazaro sacerdoti quia primitiae Domini sunt</p>
<p><span class=c>30</span> ex media quoque parte filiorum Israhel accipies quinquagesimum

caput hominum et boum et asinorum et ovium cunctarumque animantium et dabis ea

Levitis qui excubant in custodiis tabernaculi Domini</p>
<p><span class=c>31</span> feceruntque Moses et Eleazar sicut praeceperat Dominus</p>
<p><span class=c>32</span> fuit autem praeda quam exercitus ceperat ovium sescenta

septuaginta quinque milia</p>
<p><span class=c>33</span> boum septuaginta duo milia</p>
<p><span class=c>34</span> asinorum sexaginta milia et mille</p>
<p><span class=c>35</span> animae hominum sexus feminei quae non cognoverant viros

triginta duo milia</p>
<p><span class=c>36</span> dataque est media pars his qui in proelio fuerant ovium

trecenta triginta septem milia quingenta</p>
<p><span class=c>37</span> e quibus in partem Domini supputatae sunt oves sescentae

septuaginta quinque</p>
<p><span class=c>38</span> et de bubus triginta sex milibus boves septuaginta duo</p>
<p><span class=c>39</span> de asinis triginta milibus quingentis asini sexaginta unus</p>
<p><span class=c>40</span> de animabus hominum sedecim milibus cesserunt in partem Domini

triginta duae animae</p>
<p><span class=c>41</span> tradiditque Moses numerum primitiarum Domini Eleazaro

sacerdoti sicut ei fuerat imperatum</p>
<p><span class=c>42</span> ex media parte filiorum Israhel quam separaverat his qui in

proelio fuerant</p>
<p><span class=c>43</span> de media vero parte quae contigerat reliquae multitudini id

est de ovium trecentis triginta septem milibus quingentis</p>
<p><span class=c>44</span> et de bubus triginta sex milibus</p>
<p><span class=c>45</span> et de asinis triginta milibus quingentis</p>
<p><span class=c>46</span> et de hominibus sedecim milibus</p>
<p><span class=c>47</span> tulit Moses quinquagesimum caput et dedit Levitis qui excubant

in tabernaculo Domini sicut praeceperat Dominus</p>
<p><span class=c>48</span> cumque accessissent principes exercitus ad Mosen et tribuni

centurionesque dixerunt</p>
<p><span class=c>49</span> nos servi tui recensuimus numerum pugnatorum quos habuimus sub

manu nostra et ne unus quidem defuit</p>
<p><span class=c>50</span> ob hanc causam offerimus in donariis Domini singuli quod in

praeda auri potuimus invenire periscelides et armillas anulos et dextralia ac

murenulas ut depreceris pro nobis Dominum</p>
<p><span class=c>51</span> susceperuntque Moses et Eleazar sacerdos omne aurum in

diversis speciebus</p>
<p><span class=c>52</span> pondo sedecim milia septingentos quinquaginta siclos a

tribunis et centurionibus</p>
<p><span class=c>53</span> unusquisque enim quod in praeda rapuerat suum erat</p>
<p><span class=c>54</span> et susceptum intulerunt in tabernaculum testimonii in

monumentum filiorum Israhel coram Domino</p>
<p><span class=gl>32</span> filii autem Ruben et Gad habebant pecora multa et erat

illis in iumentis infinita substantia cumque vidissent Iazer et Galaad aptas

alendis animalibus</p>
<p><span class=c>2</span> venerunt ad Mosen et ad Eleazarum sacerdotem et principes

multitudinis atque dixerunt</p>
<p><span class=c>3</span> Atharoth et Dibon et Iazer et Nemra Esbon et Eleale et Sabam et

Nebo et Beon</p>
<p><span class=c>4</span> terram quam percussit Dominus in conspectu filiorum Israhel

regionis uberrimae est ad pastum animalium et nos servi tui habemus iumenta

plurima</p>
<p><span class=c>5</span> precamurque si invenimus gratiam coram te ut des nobis famulis

tuis eam in possessionem ne facias nos transire Iordanem</p>
<p><span class=c>6</span> quibus respondit Moses numquid fratres vestri ibunt ad pugnam

et vos hic sedebitis</p>
<p><span class=c>7</span> cur subvertitis mentes filiorum Israhel ne transire audeant in

locum quem eis daturus est Dominus</p>
<p><span class=c>8</span> nonne ita egerunt patres vestri quando misi de Cadesbarne ad

explorandam terram</p>
<p><span class=c>9</span> cumque venissent usque ad vallem Botri lustrata omni regione

subverterunt cor filiorum Israhel ut non intrarent fines quos eis Dominus dedit</p>
<p><span class=c>10</span> qui iratus iuravit dicens</p>
<p><span class=c>11</span> si videbunt homines isti qui ascenderunt ex Aegypto a viginti

annis et supra terram quam sub iuramento pollicitus sum Abraham Isaac et Iacob

et noluerunt sequi me</p>
<p><span class=c>12</span> praeter Chaleb filium Iepphonne Cenezeum et Iosue filium Nun

isti impleverunt voluntatem meam</p>
<p><span class=c>13</span> iratusque Dominus adversum Israhel circumduxit eum per

desertum quadraginta annis donec consumeretur universa generatio quae fecerat

malum in conspectu eius</p>
<p><span class=c>14</span> et ecce inquit vos surrexistis pro patribus vestris incrementa

et alumni hominum peccatorum ut augeretis furorem Domini contra Israhel</p>
<p><span class=c>15</span> qui si nolueritis sequi eum in solitudine populum derelinquet

et vos causa eritis necis omnium</p>
<p><span class=c>16</span> at illi prope accedentes dixerunt caulas ovium fabricabimus et

stabula iumentorum parvulis quoque nostris urbes munitas</p>
<p><span class=c>17</span> nos autem ipsi armati et accincti pergemus ad proelium ante

filios Israhel donec introducamus eos ad loca sua parvuli nostri et quicquid

habere possumus erunt in urbibus muratis propter habitatorum insidias</p>
<p><span class=c>18</span> non revertemur in domos nostras usquequo possideant filii

Israhel hereditatem suam</p>
<p><span class=c>19</span> nec quicquam quaeremus trans Iordanem quia iam habemus

possessionem nostram in orientali eius plaga</p>
<p><span class=c>20</span> quibus Moses ait si facitis quod promittitis expediti pergite

coram Domino ad pugnam</p>
<p><span class=c>21</span> et omnis vir bellator armatus Iordanem transeat donec

subvertat Dominus inimicos suos</p>
<p><span class=c>22</span> et subiciatur ei omnis terra tunc eritis inculpabiles et apud

Dominum et apud Israhel et obtinebitis regiones quas vultis coram Domino</p>
<p><span class=c>23</span> sin autem quod dicitis non feceritis nulli dubium quin

peccetis in Dominum et scitote quoniam peccatum vestrum adprehendet vos</p>
<p><span class=c>24</span> aedificate ergo urbes parvulis vestris et caulas ac stabula

ovibus ac iumentis et quod polliciti estis implete</p>
<p><span class=c>25</span> dixeruntque filii Gad et Ruben ad Mosen servi tui sumus

faciemus quod iubet dominus noster</p>
<p><span class=c>26</span> parvulos nostros et mulieres et pecora ac iumenta relinquemus

in urbibus Galaad</p>
<p><span class=c>27</span> nos autem famuli tui omnes expediti pergemus ad bellum sicut

tu domine loqueris</p>
<p><span class=c>28</span> praecepit ergo Moses Eleazaro sacerdoti et Iosue filio Nun et

principibus familiarum per tribus Israhel et dixit ad eos</p>
<p><span class=c>29</span> si transierint filii Gad et filii Ruben vobiscum Iordanem

omnes armati ad bellum coram Domino et vobis fuerit terra subiecta date eis

Galaad in possessionem</p>
<p><span class=c>30</span> sin autem noluerint transire vobiscum in terram Chanaan inter

vos habitandi accipiant loca</p>
<p><span class=c>31</span> responderuntque filii Gad et filii Ruben sicut locutus est

Dominus servis suis ita faciemus</p>
<p><span class=c>32</span> ipsi armati pergemus coram Domino in terram Chanaan et

possessionem iam suscepisse nos confitemur trans Iordanem</p>
<p><span class=c>33</span> dedit itaque Moses filiis Gad et Ruben et dimidiae tribui

Manasse filii Ioseph regnum Seon regis Amorrei et regnum Og regis Basan et

terram eorum cum urbibus suis per circuitum</p>
<p><span class=c>34</span> igitur extruxerunt filii Gad Dibon et Atharoth et Aroer</p>
<p><span class=c>35</span> Etrothsophan et Iazer Iecbaa</p>
<p><span class=c>36</span> et Bethnemra et Betharan urbes munitas et caulas pecoribus

suis</p>
<p><span class=c>37</span> filii vero Ruben aedificaverunt Esbon et Eleale et Cariathaim</p>
<p><span class=c>38</span> et Nabo et Baalmeon versis nominibus Sabama quoque inponentes

vocabula urbibus quas extruxerant</p>
<p><span class=c>39</span> porro filii Machir filii Manasse perrexerunt in Galaad et

vastaverunt eam interfecto Amorreo habitatore eius</p>
<p><span class=c>40</span> dedit ergo Moses terram Galaad Machir filio Manasse qui

habitavit in ea</p>
<p><span class=c>41</span> Iair autem filius Manasse abiit et occupavit vicos eius quos

appellavit Avothiair id est villas Iair</p>
<p><span class=c>42</span> Nobe quoque perrexit et adprehendit Canath cum viculis suis

vocavitque eam ex nomine suo Nobe</p>
<p><span class=gl>33</span> hae sunt mansiones filiorum Israhel qui egressi sunt de

Aegypto per turmas suas in manu Mosi et Aaron</p>
<p><span class=c>2</span> quas descripsit Moses iuxta castrorum loca quae Domini iussione

mutabant</p>
<p><span class=c>3</span> profecti igitur de Ramesse mense primo quintadecima die mensis

primi altera die phase filii Israhel in manu excelsa videntibus cunctis

Aegyptiis</p>
<p><span class=c>4</span> et sepelientibus primogenitos quos percusserat Dominus nam et

in diis eorum exercuerat ultionem</p>
<p><span class=c>5</span> castrametati sunt in Soccoth</p>
<p><span class=c>6</span> et de Soccoth venerunt in Aetham quae est in extremis finibus

solitudinis</p>
<p><span class=c>7</span> inde egressi venerunt contra Phiahiroth quae respicit

Beelsephon et castrametati sunt ante Magdolum</p>
<p><span class=c>8</span> profectique de Phiahiroth transierunt per medium mare in

solitudinem et ambulantes tribus diebus per desertum Aetham castrametati sunt

in Mara</p>
<p><span class=c>9</span> profectique de Mara venerunt in Helim ubi erant duodecim fontes

aquarum et palmae septuaginta ibique castrametati sunt</p>
<p><span class=c>10</span> sed et inde egressi fixere tentoria super mare Rubrum

profectique de mari Rubro</p>
<p><span class=c>11</span> castrametati sunt in deserto Sin</p>
<p><span class=c>12</span> unde egressi venerunt in Dephca</p>
<p><span class=c>13</span> profectique de Dephca castrametati sunt in Alus</p>
<p><span class=c>14</span> egressi de Alus Raphidim fixere tentoria ubi aqua populo

defuit ad bibendum</p>
<p><span class=c>15</span> profectique de Raphidim castrametati sunt in deserto Sinai</p>
<p><span class=c>16</span> sed et de solitudine Sinai egressi venerunt ad sepulchra

Concupiscentiae</p>
<p><span class=c>17</span> profectique de sepulchris Concupiscentiae castrametati sunt in

Aseroth</p>
<p><span class=c>18</span> et de Aseroth venerunt in Rethma</p>
<p><span class=c>19</span> profectique de Rethma castrametati sunt in Remmonphares</p>
<p><span class=c>20</span> unde egressi venerunt in Lebna</p>
<p><span class=c>21</span> et de Lebna castrametati sunt in Ressa</p>
<p><span class=c>22</span> egressi de Ressa venerunt in Ceelatha</p>
<p><span class=c>23</span> unde profecti castrametati sunt in monte Sepher</p>
<p><span class=c>24</span> egressi de monte Sepher venerunt in Arada</p>
<p><span class=c>25</span> inde proficiscentes castrametati sunt in Maceloth</p>
<p><span class=c>26</span> profectique de Maceloth venerunt in Thaath</p>
<p><span class=c>27</span> de Thaath castrametati sunt in Thare</p>
<p><span class=c>28</span> unde egressi fixerunt tentoria in Methca</p>
<p><span class=c>29</span> et de Methca castrametati sunt in Esmona</p>
<p><span class=c>30</span> profectique de Esmona venerunt in Moseroth</p>
<p><span class=c>31</span> et de Moseroth castrametati sunt in Baneiacan</p>
<p><span class=c>32</span> egressique de Baneiacan venerunt in montem Gadgad</p>
<p><span class=c>33</span> unde profecti castrametati sunt in Hietebatha</p>
<p><span class=c>34</span> et de Hietebatha venerunt in Ebrona</p>
<p><span class=c>35</span> egressique de Ebrona castrametati sunt in Asiongaber</p>
<p><span class=c>36</span> inde profecti venerunt in desertum Sin haec est Cades</p>
<p><span class=c>37</span> egressique de Cades castrametati sunt in monte Hor in extremis

finibus terrae Edom</p>
<p><span class=c>38</span> ascenditque Aaron sacerdos montem Hor iubente Domino et ibi

mortuus est anno quadragesimo egressionis filiorum Israhel ex Aegypto mense

quinto prima die mensis</p>
<p><span class=c>39</span> cum esset annorum centum viginti trium</p>
<p><span class=c>40</span> audivitque Chananeus rex Arad qui habitabat ad meridiem in

terra Chanaan venisse filios Israhel</p>
<p><span class=c>41</span> et profecti de monte Hor castrametati sunt in Salmona</p>
<p><span class=c>42</span> unde egressi venerunt in Phinon</p>
<p><span class=c>43</span> profectique de Phinon castrametati sunt in Oboth</p>
<p><span class=c>44</span> et de Oboth venerunt in Ieabarim quae est in finibus

Moabitarum</p>
<p><span class=c>45</span> profectique de Ieabarim fixere tentoria in Dibongad</p>
<p><span class=c>46</span> unde egressi castrametati sunt in Elmondeblathaim</p>
<p><span class=c>47</span> egressi de Elmondeblathaim venerunt ad montes Abarim contra

Nabo</p>
<p><span class=c>48</span> profectique de montibus Abarim transierunt ad campestria Moab

super Iordanem contra Hiericho</p>
<p><span class=c>49</span> ibique castrametati sunt de Bethsimon usque ad Belsattim in

planioribus locis Moabitarum</p>
<p><span class=c>50</span> ubi locutus est Dominus ad Mosen</p>
<p><span class=c>51</span> praecipe filiis Israhel et dic ad eos quando transieritis

Iordanem intrantes terram Chanaan</p>
<p><span class=c>52</span> disperdite cunctos habitatores regionis illius confringite

titulos et statuas comminuite atque omnia excelsa vastate</p>
<p><span class=c>53</span> mundantes terram et habitantes in ea ego enim dedi vobis illam

in possessionem</p>
<p><span class=c>54</span> quam dividetis vobis sorte pluribus dabitis latiorem et paucis

angustiorem singulis ut sors ceciderit ita tribuetur hereditas per tribus et

familias possessio dividetur</p>
<p><span class=c>55</span> sin autem nolueritis interficere habitatores terrae qui

remanserint erunt vobis quasi clavi in oculis et lanceae in lateribus et

adversabuntur vobis in terra habitationis vestrae</p>
<p><span class=c>56</span> et quicquid illis facere cogitaram vobis faciam</p>
<p><span class=gl>34</span> locutus est Dominus ad Mosen</p>
<p><span class=c>2</span> praecipe filiis Israhel et dices ad eos cum ingressi fueritis

terram Chanaan et in possessionem vobis sorte ceciderit his finibus

terminabitur</p>
<p><span class=c>3</span> pars meridiana incipiet a solitudine Sin quae est iuxta Edom et

habebit terminos contra orientem mare Salsissimum</p>
<p><span class=c>4</span> qui circumibunt australem plagam per ascensum Scorpionis ita ut

transeant Senna et perveniant in meridiem usque ad Cadesbarne unde egredientur

confinia ad villam nomine Addar et tendent usque Asemona</p>
<p><span class=c>5</span> ibitque per gyrum terminus ab Asemona usque ad torrentem

Aegypti et maris Magni litore finietur</p>
<p><span class=c>6</span> plaga autem occidentalis a mari Magno incipiet et ipso fine

cludetur</p>
<p><span class=c>7</span> porro ad septentrionalem plagam a mari Magno termini incipient

pervenientes usque ad montem Altissimum</p>
<p><span class=c>8</span> a quo venies in Emath usque ad terminos Sedada</p>
<p><span class=c>9</span> ibuntque confinia usque Zephrona et villam Henan hii erunt

termini in parte aquilonis</p>
<p><span class=c>10</span> inde metabuntur fines contra orientalem plagam de villa Henan

usque Sephama</p>
<p><span class=c>11</span> et de Sephama descendent termini in Rebla contra fontem inde

pervenient contra orientem ad mare Chenereth</p>
<p><span class=c>12</span> et tendent usque Iordanem et ad ultimum Salsissimo cludentur

mari hanc habebitis terram per fines suos in circuitu</p>
<p><span class=c>13</span> praecepitque Moses filiis Israhel dicens haec erit terra quam

possidebitis sorte et quam iussit dari Dominus novem tribubus et dimidiae

tribui</p>
<p><span class=c>14</span> tribus enim filiorum Ruben per familias suas et tribus

filiorum Gad iuxta cognationum numerum media quoque tribus Manasse</p>
<p><span class=c>15</span> id est duae semis tribus acceperunt partem suam trans Iordanem

contra Hiericho ad orientalem plagam</p>
<p><span class=c>16</span> et ait Dominus ad Mosen</p>
<p><span class=c>17</span> haec sunt nomina virorum qui terram vobis divident Eleazar

sacerdos et Iosue filius Nun</p>
<p><span class=c>18</span> et singuli principes de tribubus singulis</p>
<p><span class=c>19</span> quorum ista sunt vocabula de tribu Iuda Chaleb filius

Iepphonne</p>
<p><span class=c>20</span> de tribu Symeon Samuhel filius Ammiud</p>
<p><span class=c>21</span> de tribu Beniamin Helidad filius Chaselon</p>
<p><span class=c>22</span> de tribu filiorum Bocci filius Iogli</p>
<p><span class=c>23</span> filiorum Ioseph de tribu Manasse Hannihel filius Ephod</p>
<p><span class=c>24</span> de tribu Ephraim Camuhel filius Sephtan</p>
<p><span class=c>25</span> de tribu Zabulon Elisaphan filius Pharnach</p>
<p><span class=c>26</span> de tribu Isachar dux Faltihel filius Ozan</p>
<p><span class=c>27</span> de tribu Aser Ahiud filius Salomi</p>
<p><span class=c>28</span> de tribu Nepthali Phedahel filius Ameiud</p>
<p><span class=c>29</span> hii sunt quibus praecepit Dominus ut dividerent filiis Israhel

terram Chanaan</p>
<p><span class=gl>35</span> haec quoque locutus est Dominus ad Mosen in campestribus

Moab super Iordanem contra Hiericho</p>
<p><span class=c>2</span> praecipe filiis Israhel ut dent Levitis de possessionibus suis</p>
<p><span class=c>3</span> urbes ad habitandum et suburbana earum per circuitum ut ipsi in

oppidis maneant et suburbana sint pecoribus ac iumentis</p>
<p><span class=c>4</span> quae a muris civitatum forinsecus per circuitum mille passuum

spatio tendentur</p>
<p><span class=c>5</span> contra orientem duo milia erunt cubiti et contra meridiem

similiter duo milia ad mare quoque quod respicit occidentem eadem mensura erit

et septentrionalis plaga aequali termino finietur eruntque urbes in medio et

foris suburbana</p>
<p><span class=c>6</span> de ipsis autem oppidis quae Levitis dabitis sex erunt in

fugitivorum auxilia separata ut fugiat ad ea qui fuderit sanguinem exceptis his

alia quadraginta duo oppida</p>
<p><span class=c>7</span> id est simul quadraginta octo cum suburbanis suis</p>
<p><span class=c>8</span> ipsaeque urbes quae dabuntur de possessionibus filiorum Israhel

ab his qui plus habent plures auferentur et qui minus pauciores singuli iuxta

mensuram hereditatis suae dabunt oppida Levitis</p>
<p><span class=c>9</span> ait Dominus ad Mosen</p>
<p><span class=c>10</span> loquere filiis Israhel et dices ad eos quando transgressi

fueritis Iordanem in terram Chanaan</p>
<p><span class=c>11</span> decernite quae urbes esse debeant in praesidia fugitivorum qui

nolentes sanguinem fuderint</p>
<p><span class=c>12</span> in quibus cum fuerit profugus cognatus occisi eum non poterit occidere

donec stet in conspectu multitudinis et causa illius iudicetur</p>
<p><span class=c>13</span> de ipsis autem urbibus quae ad fugitivorum subsidia separantur</p>
<p><span class=c>14</span> tres erunt trans Iordanem et tres in terra Chanaan</p>
<p><span class=c>15</span> tam filiis Israhel quam advenis atque peregrinis ut confugiat

ad eas qui nolens sanguinem fuderit</p>
<p><span class=c>16</span> si quis ferro percusserit et mortuus fuerit qui percussus est

reus erit homicidii et ipse morietur</p>
<p><span class=c>17</span> si lapidem iecerit et ictus occubuerit similiter punietur</p>
<p><span class=c>18</span> si ligno percussus interierit percussoris sanguine vindicabitur</p>
<p><span class=c>19</span> propinquus occisi homicidam interficiet statim ut

adprehenderit eum percutiet</p>
<p><span class=c>20</span> si per odium quis hominem inpulerit vel iecerit quippiam in

eum per insidias</p>
<p><span class=c>21</span> aut cum esset inimicus manu percusserit et ille mortuus fuerit

percussor homicidii reus erit cognatus occisi statim ut invenerit eum iugulabit</p>
<p><span class=c>22</span> quod si fortuito et absque odio</p>
<p><span class=c>23</span> et inimicitiis quicquam horum fecerit</p>
<p><span class=c>24</span> et hoc audiente populo fuerit conprobatum atque inter percussorem

et propinquum sanguinis quaestio ventilata</p>
<p><span class=c>25</span> liberabitur innocens de ultoris manu et reducetur per

sententiam in urbem ad quam confugerat manebitque ibi donec sacerdos magnus qui

oleo sancto unctus est moriatur</p>
<p><span class=c>26</span> si interfector extra fines urbium quae exulibus deputatae sunt</p>
<p><span class=c>27</span> fuerit inventus et percussus ab eo qui ultor est sanguinis

absque noxa erit qui eum occiderit</p>
<p><span class=c>28</span> debuerat enim profugus usque ad mortem pontificis in urbe

residere postquam autem ille obierit homicida revertetur in terram suam</p>
<p><span class=c>29</span> haec sempiterna erunt et legitima in cunctis habitationibus

vestris</p>
<p><span class=c>30</span> homicida sub testibus punietur ad unius testimonium nullus

condemnabitur</p>
<p><span class=c>31</span> non accipietis pretium ab eo qui reus est sanguinis statim et

ipse morietur</p>
<p><span class=c>32</span> exules et profugi ante mortem pontificis nullo modo in urbes

suas reverti poterunt</p>
<p><span class=c>33</span> ne polluatis terram habitationis vestrae quae insontium cruore

maculatur nec aliter expiari potest nisi per eius sanguinem qui alterius

sanguinem fuderit</p>
<p><span class=c>34</span> atque ita emundabitur vestra possessio me commorante vobiscum

ego enim sum Dominus qui habito inter filios Israhel</p>
<p><span class=gl>36</span> accesserunt autem et principes familiarum Galaad filii

Machir filii Manasse de stirpe filiorum Ioseph locutique sunt Mosi coram

principibus Israhel atque dixerunt</p>
<p><span class=c>2</span> tibi domino nostro praecepit Dominus ut terram sorte divideres

filiis Israhel et ut filiabus Salphaad fratris nostri dares possessionem

debitam patri</p>
<p><span class=c>3</span> quas si alterius tribus homines uxores acceperint sequetur

possessio sua et translata ad aliam tribum de nostra hereditate minuetur</p>
<p><span class=c>4</span> atque ita fiet ut cum iobeleus id est quinquagesimus annus

remissionis advenerit confundatur sortium distributio et aliorum possessio ad

alios transeat</p>
<p><span class=c>5</span> respondit Moses filiis Israhel et Domino praecipiente ait recte

tribus filiorum Ioseph locuta est</p>
<p><span class=c>6</span> et haec lex super filiabus Salphaad a Domino promulgata est

nubant quibus volunt tantum ut suae tribus hominibus</p>
<p><span class=c>7</span> ne commisceatur possessio filiorum Israhel de tribu in tribum

omnes enim viri ducent uxores de tribu et cognatione sua</p>
<p><span class=c>8</span> et cunctae feminae maritos de eadem tribu accipient ut

hereditas permaneat in familiis</p>
<p><span class=c>9</span> nec sibi misceantur tribus sed ita maneant</p>
<p><span class=c>10</span> ut a Domino separatae sunt feceruntque filiae Salphaad ut

fuerat imperatum</p>
<p><span class=c>11</span> et nupserunt Maala et Thersa et Egla et Melcha et Noa filiis

patrui sui</p>
<p><span class=c>12</span> de familia Manasse qui fuit filius Ioseph et possessio quae

illis fuerat adtributa mansit in tribu et familia patris earum</p>
<p><span class=c>13</span> haec sunt mandata atque iudicia quae praecepit Dominus per

manum Mosi ad filios Israhel in campestribus Moab super Iordanem contra

Hiericho</p>
<hr align=center width=300 size=1 style='color:#c0c0c0'>
<p class=c><a href="index.htm">Index</a>

&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
<a href="deu.htm">Poster</a></p>
</td></tr>
</table>









		


</body>
</html>

