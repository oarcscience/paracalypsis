<html>
<head>
<title>Vulgata. Nehemias</title>
<meta http-equiv="Content-Type" content="text/html; charset=utf-8">
<meta name="author" content="Institute for Biblical Content">
<meta name="keywords" content="Library Paracalypsis, Vulgata">
<meta name="description" content="Vulgata">
<link href="../../lat.css" rel="stylesheet" type="text/css">
<style rel="stylesheet" type="text/css">

span.gl {font-size:16pt;font-weight:bold}

span.c{font-size:8pt;font-weight:bold}
</style>
</head>
<body>
﻿


<p>


<table style='border:solid black .25pt' align=center cellpadding=15 cellspacing=0 width=700>
<tr><td>
<h2>Nehemias</h2>
<p><span class=gl>1</span> verba Neemiae filii Echliae et factum est in mense casleu

anno vicesimo et ego eram in Susis castro</p>
<p><span class=c>2</span> et venit Anani unus de fratribus meis ipse et viri ex Iuda et

interrogavi eos de Iudaeis qui remanserant et supererant de captivitate et de

Hierusalem</p>
<p><span class=c>3</span> et dixerunt mihi qui remanserunt et derelicti sunt de

captivitate ibi in provincia in adflictione magna sunt et in obprobrio et murus

Hierusalem dissipatus est et portae eius conbustae sunt igni</p>
<p><span class=c>4</span> cumque audissem verba huiuscemodi sedi et flevi et luxi diebus

et ieiunabam et orabam ante faciem Dei caeli</p>
<p><span class=c>5</span> et dixi quaeso Domine Deus caeli fortis magne atque terribilis

qui custodis pactum et misericordiam cum his qui te diligunt et custodiunt

mandata tua</p>
<p><span class=c>6</span> fiat auris tua auscultans et oculi tui aperti ut audias

orationem servi tui quam ego oro coram te hodie nocte et die pro filiis Israhel

servis tuis et confiteor pro peccatis filiorum Israhel quibus peccaverunt tibi

et ego et domus patris mei peccavimus</p>
<p><span class=c>7</span> vanitate seducti sumus et non custodivimus mandatum et

caerimonias et iudicia quae praecepisti Mosi servo tuo</p>
<p><span class=c>8</span> memento verbi quod mandasti Mosi famulo tuo dicens cum

transgressi fueritis ego dispergam vos in populos</p>
<p><span class=c>9</span> et si revertamini ad me et custodiatis mandata mea et faciatis

ea etiam si abducti fueritis ad extrema caeli inde congregabo vos et inducam in

locum quem elegi ut habitaret nomen meum ibi</p>
<p><span class=c>10</span> et ipsi servi tui et populus tuus quos redemisti in

fortitudine tua magna et in manu tua valida</p>
<p><span class=c>11</span> obsecro Domine sit auris tua adtendens ad orationem servi tui

et ad orationem servorum tuorum qui volunt timere nomen tuum et dirige servum

tuum hodie et da ei misericordiam ante virum hunc ego enim eram pincerna regis</p>
<p><span class=gl>2</span> factum est autem in mense nisan anno vicesimo Artarxersis

regis et vinum erat ante eum et levavi vinum et dedi regi et non eram quasi

languidus ante faciem eius</p>
<p><span class=c>2</span> dixitque mihi rex quare vultus tuus tristis cum te aegrotum non

videam non est hoc frustra sed malum nescio quid in corde tuo est et timui

valde ac nimis</p>
<p><span class=c>3</span> et dixi regi rex in aeternum vive quare non maereat vultus meus

quia civitas domus sepulchrorum patris mei deserta est et portae eius conbustae

sunt igni</p>
<p><span class=c>4</span> et ait mihi rex pro qua re postulas et oravi Deum caeli</p>
<p><span class=c>5</span> et dixi ad regem si videtur regi bonum et si placet servus tuus

ante faciem tuam ut mittas me in Iudaeam ad civitatem sepulchri patris mei et

aedificabo eam</p>
<p><span class=c>6</span> dixitque mihi rex et regina quae sedebat iuxta eum usque ad

quod tempus erit iter tuum et quando reverteris et placuit ante vultum regis et

misit me et constitui ei tempus</p>
<p><span class=c>7</span> et dixi regi si regi videtur bonum epistulas det mihi ad duces

regionis trans Flumen ut transducant me donec veniam in Iudaeam</p>
<p><span class=c>8</span> et epistulam ad Asaph custodem saltus regis ut det mihi ligna

et tegere possim portas turris domus et muri civitatis et domum quam ingressus

fuero et dedit mihi rex iuxta manum Dei mei bonam mecum</p>
<p><span class=c>9</span> et veni ad duces regionis trans Flumen dedique eis epistulas

regis miserat autem mecum rex principes militum et equites</p>
<p><span class=c>10</span> et audierunt Sanaballat Horonites et Tobias servus ammanites

et contristati sunt adflictione magna quod venisset homo qui quaereret

prosperitatem filiorum Israhel</p>
<p><span class=c>11</span> et veni Hierusalem et eram ibi diebus tribus</p>
<p><span class=c>12</span> et surrexi nocte ego et viri pauci mecum et non indicavi

cuiquam quid Deus dedisset in corde meo ut facerem in Hierusalem et iumentum

non erat mecum nisi animal cui sedebam</p>
<p><span class=c>13</span> et egressus sum per portam Vallis nocte et ante fontem

Draconis et ad portam Stercoris et considerabam murum Hierusalem dissipatum et

portas eius consumptas igni</p>
<p><span class=c>14</span> et transivi ad portam Fontis et ad aquaeductum Regis et non

erat locus iumento cui sedebam ut transiret</p>
<p><span class=c>15</span> et ascendi per torrentem nocte et considerabam murum et

reversus veni ad portam Vallis et redii</p>
<p><span class=c>16</span> magistratus autem nesciebant quo abissem aut quid ego facerem

sed et Iudaeis et sacerdotibus et optimatibus et magistratibus et reliquis qui

faciebant opus usque ad id locorum nihil indicaveram</p>
<p><span class=c>17</span> et dixi eis vos nostis adflictionem in qua sumus quia

Hierusalem deserta est et portae eius consumptae sunt igni venite et

aedificemus muros Hierusalem et non simus ultra obprobrium</p>
<p><span class=c>18</span> et indicavi eis manum Dei mei quod esset bona mecum et verba

regis quae locutus est mihi et aio surgamus et aedificemus et confortatae sunt

manus eorum in bono</p>
<p><span class=c>19</span> audierunt autem Sanaballat Horonites et Tobias servus

ammanites et Gosem Arabs et subsannaverunt nos et despexerunt dixeruntque quae

est haec res quam facitis numquid contra regem vos rebellatis</p>
<p><span class=c>20</span> et reddidi eis sermonem dixique ad eos Deus caeli ipse nos

iuvat et nos servi eius sumus surgamus et aedificemus vobis autem non est pars

et iustitia et memoria in Hierusalem</p>
<p><span class=gl>3</span> et surrexit Eliasib sacerdos magnus et fratres eius

sacerdotes et aedificaverunt portam Gregis ipsi sanctificaverunt eam et

statuerunt valvas eius et usque ad turrem centum cubitorum sanctificaverunt eam

usque ad turrem Ananehel</p>
<p><span class=c>2</span> et iuxta eum aedificaverunt viri Hiericho et iuxta eum

aedificavit Zecchur filius Amri</p>
<p><span class=c>3</span> portam autem Piscium aedificaverunt filii Asanaa ipsi texerunt

eam et statuerunt valvas eius et seras et vectes et iuxta eos aedificavit

Marimuth filius Uriae filii Accus</p>
<p><span class=c>4</span> et iuxta eos aedificavit Mosollam filius Barachiae filii

Mesezebel et iuxta eos aedificavit Sadoc filius Baana</p>
<p><span class=c>5</span> et iuxta eos aedificaverunt Thecueni optimates autem eorum non

subposuerunt colla sua in opere Domini sui</p>
<p><span class=c>6</span> et portam Veterem aedificaverunt Ioiada filius Fasea et

Mosollam filius Besodia ipsi texerunt eam et statuerunt valvas eius et seras et

vectes</p>
<p><span class=c>7</span> et iuxta eos aedificavit Meletias Gabaonites et Iadon

Meronathites viri de Gabaon et Maspha pro duce qui erat in regione trans Flumen</p>
<p><span class=c>8</span> et iuxta eum aedificavit Ezihel filius Araia aurifex et iuxta

eum aedificavit Anania filius pigmentarii et dimiserunt Hierusalem usque ad

murum plateae latioris</p>
<p><span class=c>9</span> et iuxta eum aedificavit Rafaia filius Ahur princeps vici

Hierusalem</p>
<p><span class=c>10</span> et iuxta eos aedificavit Ieiada filius Aromath contra domum

suam et iuxta eum aedificavit Attus filius Asebeniae</p>
<p><span class=c>11</span> mediam partem vici aedificavit Melchias filius Erem et Asub

filius Phaethmoab et turrem Furnorum</p>
<p><span class=c>12</span> iuxta eum aedificavit Sellum filius Alloes princeps mediae

partis vici Hierusalem ipse et filiae eius</p>
<p><span class=c>13</span> et portam Vallis aedificavit Anun et habitatores Zanoe ipsi

aedificaverunt eam et statuerunt valvas eius et seras et vectes et mille

cubitos in muro usque ad portam Sterquilinii</p>
<p><span class=c>14</span> et portam Sterquilinii aedificavit Melchias filius Rechab

princeps vici Bethaccharem ipse aedificavit eam et statuit valvas eius et seras

et vectes</p>
<p><span class=c>15</span> et portam Fontis aedificavit Sellum filius Choloozai princeps

pagi Maspha ipse aedificavit eam et texit et statuit valvas eius et seras et

vectes et muros piscinae Siloae in hortum regis et usque ad gradus qui

descendunt de civitate David</p>
<p><span class=c>16</span> post eum aedificavit Neemias filius Azboc princeps dimidiae

partis vici Bethsur usque contra sepulchra David et usque ad piscinam quae

grandi opere constructa est et usque ad domum Fortium</p>
<p><span class=c>17</span> post eum aedificaverunt Levitae Reum filius Benni post eum

aedificavit Asebias princeps dimidiae partis vici Ceilae in vico suo</p>
<p><span class=c>18</span> post eum aedificaverunt fratres eorum Behui filius Enadad

princeps dimidiae partis Ceila</p>
<p><span class=c>19</span> et aedificavit iuxta eum Azer filius Iosue princeps Maspha

mensuram secundam contra ascensum firmissimi anguli</p>
<p><span class=c>20</span> post eum in monte aedificavit Baruch filius Zacchai mensuram

secundam ab angulo usque ad portam domus Eliasib sacerdotis magni</p>
<p><span class=c>21</span> post eum aedificavit Meremuth filius Uriae filii Accus

mensuram secundam a porta domus Eliasib donec extenderetur domus Eliasib</p>
<p><span class=c>22</span> et post eum aedificaverunt sacerdotes viri de campestribus

Iordanis</p>
<p><span class=c>23</span> post eum aedificavit Beniamin et Asub contra domum suam et

post eum aedificavit Azarias filius Maasiae filii Ananiae contra domum suam</p>
<p><span class=c>24</span> post eum aedificavit Bennui filius Enadda mensuram secundam a

domo Azariae usque ad flexuram et usque ad angulum</p>
<p><span class=c>25</span> Falel filius Ozi contra flexuram et turrem quae eminet de domo

regis excelsa id est in atrio carceris post eum Phadaia filius Pheros</p>
<p><span class=c>26</span> Nathinnei autem habitabant in Ofel usque contra portam Aquarum

ad orientem et turrem quae prominebat</p>
<p><span class=c>27</span> post eum aedificaverunt Thecueni mensuram secundam e regione a

turre magna et eminenti usque ad murum templi</p>
<p><span class=c>28</span> sursum autem a porta Equorum aedificaverunt sacerdotes

unusquisque contra domum suam</p>
<p><span class=c>29</span> post eos aedificavit Seddo filius Emmer contra domum suam et

post eum aedificavit Semeia filius Secheniae custos portae orientalis</p>
<p><span class=c>30</span> post eum aedificavit Anania filius Selemiae et Anon filius

Selo sextus mensuram secundam post eum aedificavit Mosollam filius Barachiae

contra gazofilacium suum post eum aedificavit Melchias filius aurificis usque

ad domum Nathinneorum et scruta vendentium contra portam Iudicialem et usque ad

cenaculum Anguli</p>
<p><span class=c>31</span> et inter cenaculum Anguli in porta Gregis aedificaverunt

artifices et negotiatores</p>
<p><span class=gl>4</span> factum est autem cum audisset Sanaballat quod aedificaremus

murum iratus est valde et motus nimis subsannavit Iudaeos</p>
<p><span class=c>2</span> et dixit coram fratribus suis et frequentia Samaritanorum quid

Iudaei inbecilli faciunt num dimittent eos gentes num sacrificabunt et

conplebunt in una die numquid aedificare poterunt lapides de acervis pulveris

qui conbusti sunt</p>
<p><span class=c>3</span> sed et Tobias Ammanites proximus eius ait aedificent si

ascenderit vulpis transiliet murum eorum lapideum</p>
<p><span class=c>4</span> audi Deus noster quia facti sumus despectio converte obprobrium

super caput eorum et da eos in despectionem in terra captivitatis</p>
<p><span class=c>5</span> ne operias iniquitatem eorum et peccatum eorum coram facie tua

non deleatur quia inriserunt aedificantes</p>
<p><span class=c>6</span> itaque aedificavimus murum et coniunximus totum usque ad partem

dimidiam et provocatum est cor populi ad operandum</p>
<p><span class=c>7</span> factum est autem cum audisset Sanaballat et Tobias et Arabes et

Ammanitae et Azotii quod obducta esset cicatrix muri Hierusalem et quod

coepissent interrupta concludi irati sunt nimis</p>
<p><span class=c>8</span> et congregati omnes pariter ut venirent et pugnarent contra

Hierusalem et molirentur insidias</p>
<p><span class=c>9</span> et oravimus Deum nostrum et posuimus custodes super murum die

et nocte contra eos</p>
<p><span class=c>10</span> dixit autem Iudas debilitata est fortitudo portantis et humus

nimia est et nos non poterimus aedificare murum</p>
<p><span class=c>11</span> et dixerunt hostes nostri nesciant et ignorent donec veniamus

in medio eorum et interficiamus eos et cessare faciamus opus</p>
<p><span class=c>12</span> factum est autem venientibus Iudaeis qui habitabant iuxta eos

et dicentibus nobis per decem vices ex omnibus locis quibus venerant ad nos</p>
<p><span class=c>13</span> statui in loco post murum per circuitum populum in ordine cum

gladiis suis et lanceis et arcis</p>
<p><span class=c>14</span> perspexi atque surrexi et aio ad optimates et ad magistratus

et ad reliquam partem vulgi nolite timere a facie eorum Domini magni et

terribilis mementote et pugnate pro fratribus vestris filiis vestris et

filiabus vestris uxoribus vestris et domibus</p>
<p><span class=c>15</span> factum est autem cum audissent inimici nostri nuntiatum esse

nobis dissipavit Deus consilium eorum et reversi sumus omnes ad muros

unusquisque ad opus suum</p>
<p><span class=c>16</span> et factum est a die illa media pars iuvenum eorum faciebant

opus et media parata erat ad bellum et lanceae et scuta et arcus et loricae et

principes post eos in omni domo Iuda</p>
<p><span class=c>17</span> aedificantium in muro et portantium onera et inponentium una

manu sua faciebat opus et altera tenebat gladium</p>
<p><span class=c>18</span> aedificantium enim unusquisque gladio erat accinctus renes et

aedificabant et clangebant bucina iuxta me</p>
<p><span class=c>19</span> et dixi ad optimates et ad magistratus et ad reliquam partem

vulgi opus grande est et latum et nos separati sumus in muro procul alter ab

altero</p>
<p><span class=c>20</span> in loco quocumque audieritis clangorem tubae illuc concurrite

ad nos Deus noster pugnabit pro nobis</p>
<p><span class=c>21</span> et nos ipsi faciamus opus et media pars nostrum teneat lanceas

ab ascensu aurorae donec egrediantur astra</p>
<p><span class=c>22</span> in tempore quoque illo dixi populo unusquisque cum puero suo

maneat in medio Hierusalem et sint vobis vices per noctem et diem ad operandum</p>
<p><span class=c>23</span> ego autem et fratres mei et pueri mei et custodes qui erant

post me non deponebamus vestimenta nostra unusquisque tantum nudabatur ad

baptismum</p>
<p><span class=gl>5</span> et factus est clamor populi et uxorum eius magnus adversus

fratres suos iudaeos</p>
<p><span class=c>2</span> et erant qui dicerent filii nostri et filiae nostrae multae

sunt nimis accipiamus pro pretio eorum frumentum et comedamus et vivamus</p>
<p><span class=c>3</span> et erant qui dicerent agros nostros et vineas et domos nostras

opponamus et accipiamus frumentum in fame</p>
<p><span class=c>4</span> et alii dicebant mutuo sumamus pecunias in tributa regis

demusque agros nostros et vineas</p>
<p><span class=c>5</span> et nunc sicut carnes fratrum nostrorum sic carnes nostrae sunt

sicut filii eorum ita filii nostri ecce nos subiugamus filios nostros et filias

nostras in servitutem et de filiabus nostris sunt famulae nec habemus unde

possint redimi et agros nostros et vineas alii possident</p>
<p><span class=c>6</span> et iratus sum nimis cum audissem clamorem eorum secundum verba

haec</p>
<p><span class=c>7</span> cogitavitque cor meum mecum et increpui optimates et

magistratus et dixi eis usurasne singuli a fratribus vestris exigatis et

congregavi adversus eos contionem magnam</p>
<p><span class=c>8</span> et dixi eis nos ut scitis redemimus fratres nostros iudaeos qui

venditi fuerant gentibus secundum possibilitatem nostram et vos igitur vendite

fratres vestros et emimus eos et siluerunt nec invenerunt quid responderent</p>
<p><span class=c>9</span> dixique ad eos non est bona res quam facitis quare non in

timore Dei nostri ambulatis ne exprobretur nobis a gentibus inimicis nostris</p>
<p><span class=c>10</span> et ego et fratres mei et pueri mei commodavimus plurimis

pecuniam et frumentum non repetamus in commune istud aes alienum concedamus

quod debetur nobis</p>
<p><span class=c>11</span> reddite eis hodie agros suos vineas suas oliveta sua et domos

suas quin potius et centesimam pecuniae frumenti vini et olei quam exigere

soletis ab eis date pro illis</p>
<p><span class=c>12</span> et dixerunt reddimus et ab eis nihil quaerimus sicque faciemus

ut loqueris et vocavi sacerdotes et adiuravi eos ut facerent iuxta quod dixeram</p>
<p><span class=c>13</span> insuper et sinum meum excussi et dixi sic excutiat Deus omnem

virum qui non conpleverit verbum istud de domo sua et de laboribus suis sic

excutiatur et vacuus fiat et dixit universa multitudo amen et laudaverunt Deum

fecit ergo populus sicut dictum erat</p>
<p><span class=c>14</span> a die autem illa qua praeceperat mihi ut essem dux in terra

Iuda ab anno vicesimo usque ad annum tricesimum secundum Artarxersis regis per

annos duodecim ego et fratres mei annonas quae ducibus debebantur non comedimus</p>
<p><span class=c>15</span> duces autem primi qui fuerant ante me gravaverunt populum et

acceperunt ab eis in pane vino et pecunia cotidie siclos quadraginta sed et

ministri eorum depresserant populum ego autem non feci ita propter timorem Dei</p>
<p><span class=c>16</span> quin potius in opere muri aedificavi et agrum non emi et omnes

pueri mei congregati ad opus erant</p>
<p><span class=c>17</span> Iudaei quoque et magistratus centum quinquaginta viri et qui

veniebant ad nos de gentibus quae in circuitu nostro sunt in mensa mea erant</p>
<p><span class=c>18</span> parabatur autem mihi per dies singulos bos unus arietes sex

electi exceptis volatilibus et inter dies decem vina diversa et alia multa

tribuebam insuper et annonas ducatus mei non quaesivi valde enim erat

adtenuatus populus</p>
<p><span class=c>19</span> memento mei Deus meus in bonum secundum omnia quae feci populo

huic</p>
<p><span class=gl>6</span> factum est autem cum audisset Sanaballat et Tobia et Gosem

Arabs et ceteri inimici nostri quod aedificassem ego murum et non esset in ipso

residua interruptio usque ad tempus autem illud valvas non posueram in portis</p>
<p><span class=c>2</span> miserunt Sanaballat et Gosem ad me dicentes veni et percutiamus

foedus pariter in viculis in campo Ono ipsi autem cogitabant ut facerent mihi

malum</p>
<p><span class=c>3</span> misi ergo ad eos nuntios dicens opus grande ego facio et non

possum descendere ne forte neglegatur cum venero et descendero ad vos</p>
<p><span class=c>4</span> miserunt autem ad me secundum verbum hoc per quattuor vices et

respondi eis iuxta sermonem priorem</p>
<p><span class=c>5</span> et misit ad me Sanaballat iuxta verbum prius quinta vice puerum

suum et epistulam habebat in manu scriptam hoc modo</p>
<p><span class=c>6</span> in gentibus auditum est et Gosem dixit quod tu et Iudaei

cogitetis rebellare et propterea aedifices murum et levare te velis super eos

regem propter quam causam</p>
<p><span class=c>7</span> et prophetas posueris qui praedicent de te in Hierusalem

dicentes rex in Iudaea est auditurus est rex verba haec idcirco nunc veni ut

ineamus consilium pariter</p>
<p><span class=c>8</span> et misi ad eos dicens non est factum secundum verba haec quae

tu loqueris de corde enim tuo tu conponis haec</p>
<p><span class=c>9</span> omnes autem hii terrebant nos cogitantes quod cessarent manus

nostrae ab opere et quiesceremus quam ob causam magis confortavi manus meas</p>
<p><span class=c>10</span> et ingressus sum domum Samaiae filii Dalaiae filii Metabehel secreto

qui ait tractemus nobiscum in domo Dei in medio templi et claudamus portas

aedis quia venturi sunt ut interficiant te et nocte venturi sunt ad occidendum

te</p>
<p><span class=c>11</span> et dixi num quisquam similis mei fugit et quis ut ego

ingredietur templum et vivet non ingrediar</p>
<p><span class=c>12</span> et intellexi quod Deus non misisset eum sed quasi vaticinans

locutus esset ad me et Tobia et Sanaballat conduxissent eum</p>
<p><span class=c>13</span> acceperat enim pretium ut territus facerem et peccarem et

haberent malum quod exprobrarent mihi</p>
<p><span class=c>14</span> memento Domine mei pro Tobia et Sanaballat iuxta opera eorum

talia sed et Noadiae prophetae et ceterorum prophetarum qui terrebant me</p>
<p><span class=c>15</span> conpletus est autem murus vicesimo quinto die mensis elul

quinquaginta duobus diebus</p>
<p><span class=c>16</span> factum est ergo cum audissent omnes inimici nostri ut timerent

universae gentes quae erant in circuitu nostro et conciderent intra semet ipsos

et scirent quod a Deo factum esset opus hoc</p>
<p><span class=c>17</span> sed et in diebus illis multae optimatium Iudaeorum epistulae

mittebantur ad Tobiam et a Tobia veniebant ad eos</p>
<p><span class=c>18</span> multi enim erant in Iudaea habentes iuramentum eius quia gener

erat Secheniae filii Orei et Iohanan filius eius acceperat filiam Mosollam

filii Barachiae</p>
<p><span class=c>19</span> sed et laudabant eum coram me et verba mea nuntiabant ei et

Tobias mittebat epistulas ut terreret me</p>
<p><span class=gl>7</span> postquam autem aedificatus est murus et posui valvas et

recensui ianitores et cantores et Levitas</p>
<p><span class=c>2</span> praecepi Aneni fratri meo et Ananiae principi domus de

Hierusalem ipse enim quasi vir verax et timens Deum plus ceteris videbatur</p>
<p><span class=c>3</span> et dixi eis non aperiantur portae Hierusalem usque ad calorem

solis cumque adhuc adsisterent clausae portae sunt et oppilatae et posui

custodes de habitatoribus Hierusalem singulos per vices suas et unumquemque

contra domum suam</p>
<p><span class=c>4</span> civitas autem erat lata nimis et grandis et populus parvus in

medio eius et non erant domus aedificatae</p>
<p><span class=c>5</span> dedit autem Deus in corde meo et congregavi optimates et

magistratus et vulgum ut recenserem eos et inveni librum census eorum qui

ascenderant primum et inventum est scriptum in eo</p>
<p><span class=c>6</span> isti filii provinciae qui ascenderunt de captivitate migrantium

quos transtulerat Nabuchodonosor rex Babylonis et reversi sunt in Hierusalem et

in Iudaeam unusquisque in civitatem suam</p>
<p><span class=c>7</span> qui venerunt cum Zorobabel Hiesuae Neemias Azarias Raamias

Naamni Mardocheus Belsar Mespharath Beggoai Naum Baana numerus virorum populi

Israhel</p>
<p><span class=c>8</span> filii Pharos duo milia centum septuaginta duo</p>
<p><span class=c>9</span> filii Saphatiae trecenti septuaginta duo</p>
<p><span class=c>10</span> filii Area sescenti quinquaginta duo</p>
<p><span class=c>11</span> filii Phaethmoab filiorum Hiesuae et Ioab duo milia octingenti

decem et octo</p>
<p><span class=c>12</span> filii Helam mille octingenti quinquaginta quattuor</p>
<p><span class=c>13</span> filii Zethua octingenti quadraginta quinque</p>
<p><span class=c>14</span> filii Zacchai septingenti sexaginta</p>
<p><span class=c>15</span> filii Bennui sescenti quadraginta octo</p>
<p><span class=c>16</span> filii Bebai sescenti viginti octo</p>
<p><span class=c>17</span> filii Azgad duo milia trecenti viginti duo</p>
<p><span class=c>18</span> filii Adonicam sescenti sexaginta septem</p>
<p><span class=c>19</span> filii Baggoaim duo milia sexaginta septem</p>
<p><span class=c>20</span> filii Adin sescenti quinquaginta quinque</p>
<p><span class=c>21</span> filii Ater filii Ezechiae nonaginta octo</p>
<p><span class=c>22</span> filii Asem trecenti viginti octo</p>
<p><span class=c>23</span> filii Besai trecenti viginti quattuor</p>
<p><span class=c>24</span> filii Areph centum duodecim</p>
<p><span class=c>25</span> filii Gabaon nonaginta quinque</p>
<p><span class=c>26</span> viri Bethleem et Netupha centum octoginta octo</p>
<p><span class=c>27</span> viri Anathoth centum viginti octo</p>
<p><span class=c>28</span> viri Bethamoth quadraginta duo</p>
<p><span class=c>29</span> viri Cariathiarim Cephira et Beroth septingenti quadraginta

tres</p>
<p><span class=c>30</span> viri Rama et Geba sescenti viginti unus</p>
<p><span class=c>31</span> viri Machmas centum viginti duo</p>
<p><span class=c>32</span> viri Bethel et Hai centum viginti tres</p>
<p><span class=c>33</span> viri Nebo alterius quinquaginta duo</p>
<p><span class=c>34</span> viri Helam alterius mille ducenti quinquaginta quattuor</p>
<p><span class=c>35</span> filii Arem trecenti viginti</p>
<p><span class=c>36</span> filii Hiericho trecenti quadraginta quinque</p>
<p><span class=c>37</span> filii Lod Adid et Ono septingenti viginti unus</p>
<p><span class=c>38</span> filii Senaa tria milia nongenti triginta</p>
<p><span class=c>39</span> sacerdotes filii Idaia in domo Iosua nongenti septuaginta tres</p>
<p><span class=c>40</span> filii Emmer mille quinquaginta duo</p>
<p><span class=c>41</span> filii Phassur mille ducenti quadraginta septem</p>
<p><span class=c>42</span> filii Arem mille decem et septem Levitae</p>
<p><span class=c>43</span> filii Iosue et Cadmihel filiorum</p>
<p><span class=c>44</span> Oduia septuaginta quattuor cantores</p>
<p><span class=c>45</span> filii Asaph centum quadraginta octo</p>
<p><span class=c>46</span> ianitores filii Sellum filii Ater filii Telmon filii Accub

filii Atita filii Sobai centum triginta octo</p>
<p><span class=c>47</span> Nathinnei filii Soa filii Asfa filii Tebaoth</p>
<p><span class=c>48</span> filii Ceros filii Siaa filii Fado filii Lebana filii Agaba

filii Selmon</p>
<p><span class=c>49</span> filii Anan filii Geddel filii Gaer</p>
<p><span class=c>50</span> filii Raaia filii Rasim filii Necoda</p>
<p><span class=c>51</span> filii Gezem filii Aza filii Fasea</p>
<p><span class=c>52</span> filii Besai filii Munim filii Nephusim</p>
<p><span class=c>53</span> filii Becbuc filii Acupha filii Arur</p>
<p><span class=c>54</span> filii Besloth filii Meida filii Arsa</p>
<p><span class=c>55</span> filii Bercos filii Sisara filii Thema</p>
<p><span class=c>56</span> filii Nesia filii Atipha</p>
<p><span class=c>57</span> filii servorum Salomonis filii Sotai filii Sophereth filii

Pherida</p>
<p><span class=c>58</span> filii Iahala filii Dercon filii Geddel</p>
<p><span class=c>59</span> filii Saphatia filii Athil filii Phocereth qui erat ortus ex

Sabaim filio Amon</p>
<p><span class=c>60</span> omnes Nathinnei et filii servorum Salomonis trecenti nonaginta

duo</p>
<p><span class=c>61</span> hii sunt autem qui ascenderunt de Thelmella Thelarsa Cherub

Addon et Emmer et non potuerunt indicare domum patrum suorum et semen suum

utrum ex Israhel essent</p>
<p><span class=c>62</span> filii Dalaia filii Tobia filii Necoda sescenti quadraginta duo</p>
<p><span class=c>63</span> et de sacerdotibus filii Abia filii Accos filii Berzellai qui

accepit de filiabus Berzellai Galaditis uxorem et vocatus est nomine eorum</p>
<p><span class=c>64</span> hii quaesierunt scripturam suam in censu et non invenerunt et

eiecti sunt de sacerdotio</p>
<p><span class=c>65</span> dixitque Athersatha eis ut non manducarent de sanctis

sanctorum donec staret sacerdos doctus et eruditus</p>
<p><span class=c>66</span> omnis multitudo quasi unus quadraginta duo milia sescenti

sexaginta</p>
<p><span class=c>67</span> absque servis et ancillis eorum qui erant septem milia

trecenti triginta et septem et inter eos cantores et cantrices ducentae

quadraginta quinque</p>
<p><span class=c>68</span>&nbsp;&nbsp;&nbsp;&nbsp;&nbsp; </p>
<p><span class=c>69</span> cameli quadringenti triginta quinque asini sex milia

septingenti viginti</p>
<p><span class=c>70</span> nonnulli autem de principibus familiarum dederunt in opus

Athersatha dedit in thesaurum auri dragmas mille fialas quinquaginta tunicas

sacerdotales quingentas triginta</p>
<p><span class=c>71</span> et de principibus familiarum dederunt in thesaurum operis auri

dragmas viginti milia et argenti minas duo milia ducentas</p>
<p><span class=c>72</span> et quod dedit reliquus populus auri dragmas viginti milia et

argenti minas duo milia et tunicas sacerdotales sexaginta septem</p>
<p><span class=c>73</span> habitaverunt autem sacerdotes et Levitae et ianitores et

cantores et reliquum vulgus et Nathinnei et omnis Israhel in civitatibus suis</p>
<p><span class=gl>8</span> et venerat mensis septimus filii autem Israhel erant in

civitatibus suis congregatusque est omnis populus quasi vir unus ad plateam

quae est ante portam Aquarum et dixerunt Ezrae scribae ut adferret librum legis

Mosi quam praecepit Dominus Israheli</p>
<p><span class=c>2</span> adtulit ergo Ezras sacerdos legem coram multitudine virorum et

mulierum cunctisque qui poterant intellegere in die prima mensis septimi</p>
<p><span class=c>3</span> et legit in eo aperte in platea quae erat ante portam Aquarum

de mane usque ad mediam diem in conspectu virorum et mulierum et sapientium et

aures omnis populi erant erectae ad librum</p>
<p><span class=c>4</span> stetit autem Ezras scriba super gradum ligneum quem fecerat ad

loquendum et steterunt iuxta eum Matthathia et Sema et Ania et Uria et Helcia

et Maasia ad dextram eius et ad sinistram Phadaia Misahel et Melchia et Asum et

Asephdana Zaccharia et Mosollam</p>
<p><span class=c>5</span> et aperuit Ezras librum coram omni populo super universum

quippe populum eminebat et cum aperuisset eum stetit omnis populus</p>
<p><span class=c>6</span> et benedixit Ezras Domino Deo magno et respondit omnis populus

amen amen elevans manus suas et incurvati sunt et adoraverunt Deum proni in

terram</p>
<p><span class=c>7</span> porro Hiesue et Baani et Serebia Iamin Accub Septhai Odia

Maasia Celita Azarias Iozabed Anam Phalaia Levitae silentium faciebant in

populo ad audiendam legem populus autem stabat in gradu suo</p>
<p><span class=c>8</span> et legerunt in libro legis Dei distincte et adposite ad

intellegendum et intellexerunt cum legeretur</p>
<p><span class=c>9</span> dixit autem Neemias ipse est Athersatha et Ezras sacerdos

scriba et Levitae interpretantes universo populo dies sanctificatus est Domino

Deo nostro nolite lugere et nolite flere flebat enim omnis populus cum audiret

verba legis</p>
<p><span class=c>10</span> et dixit eis ite comedite pinguia et bibite mulsum et mittite

partes ei qui non praeparavit sibi quia sanctus dies Domini est et nolite

contristari gaudium enim Domini est fortitudo nostra</p>
<p><span class=c>11</span> Levitae autem silentium faciebant in omni populo dicentes

tacete quia dies sanctus est et nolite dolere</p>
<p><span class=c>12</span> abiit itaque omnis populus ut comederet et biberet et mitteret

partes et faceret laetitiam magnam quia intellexerant verba quae docuerat eos</p>
<p><span class=c>13</span> et in die secundo congregati sunt principes familiarum

universi populi sacerdotes et Levitae ad Ezram scribam ut interpretaretur eis

verba legis</p>
<p><span class=c>14</span> et invenerunt scriptum in lege praecepisse Dominum in manu

Mosi ut habitent filii Israhel in tabernaculis in die sollemni mense septimo</p>
<p><span class=c>15</span> et ut praedicent et divulgent vocem in universis urbibus suis

et in Hierusalem dicentes egredimini in montem et adferte frondes olivae et

frondes ligni pulcherrimi frondes myrti et ramos palmarum et frondes ligni

nemorosi ut fiant tabernacula sicut scriptum est</p>
<p><span class=c>16</span> et egressus est populus et adtulerunt feceruntque sibi

tabernacula unusquisque in domate suo et in atriis suis et in atriis domus Dei

et in platea portae Aquarum et in platea portae Ephraim</p>
<p><span class=c>17</span> fecit ergo universa ecclesia eorum qui redierant de

captivitate tabernacula et habitaverunt in tabernaculis non enim fecerant a

diebus Iosue filii Nun taliter filii Israhel usque ad diem illum et fuit

laetitia magna nimis</p>
<p><span class=c>18</span> legit autem in libro legis Dei per dies singulos a die primo

usque ad diem novissimum et fecerunt sollemnitatem septem diebus et in die

octavo collectum iuxta ritum</p>
<p><span class=gl>9</span> in die autem vicesimo quarto mensis huius convenerunt filii

Israhel in ieiunio et in saccis et humus super eos</p>
<p><span class=c>2</span> et separatum est semen filiorum Israhel ab omni filio

alienigena et steterunt et confitebantur peccata sua et iniquitates patrum

suorum</p>
<p><span class=c>3</span> et consurrexerunt ad standum et legerunt in volumine legis

Domini Dei sui quater in die et quater confitebantur et adorabant Dominum Deum

suum</p>
<p><span class=c>4</span> surrexit autem super gradum Levitarum Iosue et Bani Cedmihel

Sebnia Bani Sarebias Bani Chanani et inclamaverunt voce magna Dominum Deum suum</p>
<p><span class=c>5</span> et dixerunt Levitae Iosue et Cedmihel Bonni Asebia Serebia

Odoia Sebna Fataia surgite benedicite Domino Deo vestro ab aeterno usque in

aeternum et benedicant nomini gloriae tuae excelso in omni benedictione et

laude</p>
<p><span class=c>6</span> tu ipse Domine solus tu fecisti caelum caelum caelorum et omnem

exercitum eorum terram et universa quae in ea sunt maria et omnia quae in eis

sunt et tu vivificas omnia haec et exercitus caeli te adorat</p>
<p><span class=c>7</span> tu ipse Domine Deus qui elegisti Abram et eduxisti eum de igne

Chaldeorum et posuisti nomen eius Abraham</p>
<p><span class=c>8</span> et invenisti cor eius fidele coram te et percussisti cum eo

foedus ut dares ei terram Chananei Chetthei Amorrei et Ferezei et Iebusei et

Gergesei ut dares semini eius et implesti verba tua quoniam iustus es</p>
<p><span class=c>9</span> et vidisti adflictionem patrum nostrorum in Aegypto clamoremque

eorum audisti super mare Rubrum</p>
<p><span class=c>10</span> et dedisti signa et portenta in Pharao et in universis servis

eius et in omni populo terrae illius cognovisti enim quia superbe egerant

contra eos et fecisti tibi nomen sicut et in hac die</p>
<p><span class=c>11</span> et mare divisisti ante eos et transierunt per medium maris in

sicca persecutores autem eorum proiecisti in profundum quasi lapidem in aquas

validas</p>
<p><span class=c>12</span> et in columna nubis ductor eorum fuisti per diem et in columna

ignis per noctem ut appareret eis via per quam ingrediebantur</p>
<p><span class=c>13</span> ad montem quoque Sinai descendisti et locutus es cum eis de

caelo et dedisti eis iudicia recta et legem veritatis caerimonias et praecepta

bona</p>
<p><span class=c>14</span> et sabbatum sanctificatum tuum ostendisti eis et mandata et

caerimonias et legem praecepisti eis in manu Mosi servi tui</p>
<p><span class=c>15</span> panem quoque de caelo dedisti eis in fame eorum et aquam de

petra eduxisti eis sitientibus et dixisti eis ut ingrederentur et possiderent

terram super quam levasti manum tuam ut traderes eis</p>
<p><span class=c>16</span> ipsi vero et patres nostri superbe egerunt et induraverunt

cervices suas et non audierunt mandata tua</p>
<p><span class=c>17</span> et noluerunt audire et non sunt recordati mirabilium tuorum

quae feceras eis et induraverunt cervices suas et dederunt caput ut

converterentur ad servitutem suam quasi per contentionem tu autem Deus

propitius clemens et misericors longanimis et multae miserationis non

dereliquisti eos</p>
<p><span class=c>18</span> et quidem cum fecissent sibi vitulum conflatilem et dixissent

iste est Deus tuus qui eduxit te de Aegypto feceruntque blasphemias magnas</p>
<p><span class=c>19</span> tu autem in misericordiis tuis multis non dimisisti eos in

deserto columna nubis non recessit ab eis per diem ut duceret eos in via et

columna ignis in nocte ut ostenderet eis iter per quod ingrederentur</p>
<p><span class=c>20</span> et spiritum tuum bonum dedisti qui doceret eos et manna tuum

non prohibuisti ab ore eorum et aquam dedisti eis in siti</p>
<p><span class=c>21</span> quadraginta annis pavisti eos in deserto nihilque eis defuit

vestimenta eorum non inveteraverunt et pedes eorum non sunt adtriti</p>
<p><span class=c>22</span> et dedisti eis regna et populos et partitus es eis sortes et

possederunt terram Seon et terram regis Esebon et terram Og regis Basan</p>
<p><span class=c>23</span> et filios eorum multiplicasti sicut stellas caeli et adduxisti

eos ad terram de qua dixeras patribus eorum ut ingrederentur et possiderent</p>
<p><span class=c>24</span> et venerunt filii et possederunt terram et humiliasti coram

eis habitatores terrae Chananeos et dedisti eos in manu eorum et reges eorum et

populos terrae ut facerent eis sicut placebat illis</p>
<p><span class=c>25</span> ceperunt itaque urbes munitas et humum pinguem et possederunt

domos plenas cunctis bonis cisternas ab aliis fabricatas vineas et oliveta et

ligna pomifera multa et comederunt et saturati sunt et inpinguati sunt et

abundavere deliciis in bonitate tua magna</p>
<p><span class=c>26</span> provocaverunt autem te ad iracundiam et recesserunt a te et

proiecerunt legem tuam post terga sua et prophetas tuos occiderunt qui contestabantur

eos ut reverterentur ad te feceruntque blasphemias grandes</p>
<p><span class=c>27</span> et dedisti eos in manu hostium suorum et adflixerunt eos et in

tempore tribulationis suae clamaverunt ad te et tu de caelo audisti et secundum

miserationes tuas multas dedisti eis salvatores qui salvaverunt eos de manu

hostium suorum</p>
<p><span class=c>28</span> cumque requievissent reversi sunt ut facerent malum in

conspectu tuo et dereliquisti eos in manu inimicorum suorum et possederunt eos

conversique sunt et clamaverunt ad te tu autem de caelo audisti et liberasti

eos in misericordiis tuis multis temporibus</p>
<p><span class=c>29</span> et contestatus es eos ut reverterentur ad legem tuam ipsi vero

superbe egerunt et non audierunt mandata tua et in iudiciis tuis peccaverunt

quae faciet homo et vivet in eis et dederunt umerum recedentem et cervicem suam

induraverunt nec audierunt</p>
<p><span class=c>30</span> et protraxisti super eos annos multos et contestatus es eos in

spiritu tuo per manum prophetarum tuorum et non audierunt et tradidisti eos in

manu populorum terrarum</p>
<p><span class=c>31</span> in misericordiis autem tuis plurimis non fecisti eos in

consumptione nec dereliquisti eos quoniam Deus miserationum et clemens tu es</p>
<p><span class=c>32</span> nunc itaque Deus noster Deus magne fortis et terribilis

custodiens pactum et misericordiam ne avertas a facie tua omnem laborem qui

invenit nos reges nostros principes nostros et sacerdotes nostros prophetas

nostros et patres nostros et omnem populum tuum a diebus regis Assur usque in

diem hanc</p>
<p><span class=c>33</span> et tu iustus in omnibus quae venerunt super nos quia veritatem

fecisti nos autem impie egimus</p>
<p><span class=c>34</span> reges nostri principes nostri sacerdotes nostri et patres

nostri non fecerunt legem tuam et non adtenderunt mandata tua et testimonia tua

quae testificatus es in eis</p>
<p><span class=c>35</span> et ipsi in regnis suis bonis et in bonitate tua multa quam

dederas eis et in terra latissima et pingui quam tradideras in conspectu eorum

non servierunt tibi nec reversi sunt ab studiis suis pessimis</p>
<p><span class=c>36</span> ecce nos ipsi hodie servi sumus et terram quam dedisti

patribus nostris ut comederent panem eius et quae bona sunt eius et nos ipsi

servi sumus in ea</p>
<p><span class=c>37</span> et fruges eius multiplicantur regibus quos posuisti super nos

propter peccata nostra et in corporibus nostris dominantur et in iumentis

nostris secundum voluntatem suam et in tribulatione magna sumus</p>
<p><span class=c>38</span> super omnibus ergo his nos ipsi percutimus foedus et scribimus

et signant principes nostri Levitae nostri et sacerdotes nostri</p>
<p><span class=gl>10</span> signatores autem fuerunt Neemias Athersatha filius Achelai

et Sedecias</p>
<p><span class=c>2</span> Saraias Azarias Hieremias</p>
<p><span class=c>3</span> Phessur Amaria Melchia</p>
<p><span class=c>4</span> Attus Sebenia Melluc</p>
<p><span class=c>5</span> Arem Mermuth Obdias</p>
<p><span class=c>6</span> Danihel Genton Baruch</p>
<p><span class=c>7</span> Mosollam Abia Miamin</p>
<p><span class=c>8</span> Mazia Belga Semaia hii sacerdotes</p>
<p><span class=c>9</span> porro Levitae Iosue filius Azaniae Bennui de filiis Enadad

Cedmihel</p>
<p><span class=c>10</span> et fratres eorum Sechenia Odevia Celita Phalaia Anan</p>
<p><span class=c>11</span> Micha Roob Asebia</p>
<p><span class=c>12</span> Zacchur Serebia Sabania</p>
<p><span class=c>13</span> Odia Bani Baninu</p>
<p><span class=c>14</span> capita populi Pheros Phaethmoab Helam Zethu Bani</p>
<p><span class=c>15</span> Bonni Azgad Bebai</p>
<p><span class=c>16</span> Adonia Beggoai Adin</p>
<p><span class=c>17</span> Ater Ezechia Azur</p>
<p><span class=c>18</span> Odevia Asum Besai</p>
<p><span class=c>19</span> Ares Anathoth Nebai</p>
<p><span class=c>20</span> Mecphia Mosollam Azir</p>
<p><span class=c>21</span> Mesizabel Sadoc Ieddua</p>
<p><span class=c>22</span> Felthia Anan Ania</p>
<p><span class=c>23</span> Osee Anania Asub</p>
<p><span class=c>24</span> Aloes Phaleam Sobec</p>
<p><span class=c>25</span> Reum Asebna Madsia</p>
<p><span class=c>26</span> et Haia Hanam Anan</p>
<p><span class=c>27</span> Melluc Arem Baana</p>
<p><span class=c>28</span> et reliqui de populo sacerdotes Levitae ianitores et cantores

Nathinnei et omnes qui se separaverunt de populis terrarum ad legem Dei uxores

eorum filii eorum et filiae eorum</p>
<p><span class=c>29</span> omnis qui poterat sapere spondentes pro fratribus suis

optimates eorum et qui veniebant ad pollicendum et iurandum ut ambularent in

lege Dei quam dederat in manu Mosi servi Dei ut facerent et custodirent

universa mandata Domini Dei nostri et iudicia eius et caerimonias eius</p>
<p><span class=c>30</span> et ut non daremus filias nostras populo terrae et filias eorum

non acciperemus filiis nostris</p>
<p><span class=c>31</span> populi quoque terrae qui inportant venalia et omnia ad usum

per diem sabbati ut vendant non accipiemus ab eis in sabbato et in die

sanctificata et dimittemus annum septimum et exactionem universae manus</p>
<p><span class=c>32</span> et statuemus super nos praecepta ut demus tertiam partem sicli

per annum ad opus domus Dei nostri</p>
<p><span class=c>33</span> ad panes propositionis et ad sacrificium sempiternum et in

holocaustum sempiternum in sabbatis in kalendis in sollemnitatibus et in

sanctificatis et pro peccato ut exoretur pro Israhel et in omnem usum domus Dei

nostri</p>
<p><span class=c>34</span> sortes ergo misimus super oblatione lignorum inter sacerdotes

et Levitas et populos ut inferrentur in domum Dei nostri per domos patrum

nostrorum per tempora a temporibus anni usque ad annum ut arderent super altare

Domini Dei nostri sicut scriptum est in lege Mosi</p>
<p><span class=c>35</span> et ut adferremus primogenita terrae nostrae et primitiva

universi fructus omnis ligni ab anno in annum in domo Domini</p>
<p><span class=c>36</span> et primitiva filiorum nostrorum et pecorum nostrorum sicut

scriptum est in lege et primitiva boum nostrorum et ovium nostrarum ut

offerrentur in domo Dei nostri sacerdotibus qui ministrant in domo Dei nostri</p>
<p><span class=c>37</span> et primitias ciborum nostrorum et libaminum nostrorum et poma

omnis ligni vindemiae quoque et olei adferemus sacerdotibus ad gazofilacium Dei

nostri et decimam partem terrae nostrae Levitis ipsi Levitae decimas accipient ex

omnibus civitatibus operum nostrorum</p>
<p><span class=c>38</span> erit autem sacerdos filius Aaron cum Levitis in decimis

Levitarum et Levitae offerent decimam partem decimae suae in domum Dei nostri

ad gazofilacium in domo thesauri</p>
<p><span class=c>39</span> ad gazofilacium enim deportabunt filii Israhel et filii Levi

primitias frumenti vini et olei et ibi erunt vasa sanctificata et sacerdotes et

cantores et ianitores et ministri et non dimittemus domum Dei nostri</p>
<p><span class=gl>11</span> habitaverunt autem principes populi in Hierusalem reliqua

vero plebs misit sortem ut tollerent unam partem de decem qui habitaturi essent

in Hierusalem in civitate sancta novem vero partes in civitatibus</p>
<p><span class=c>2</span> benedixit autem populus omnibus viris qui se sponte obtulerunt

ut habitarent in Hierusalem</p>
<p><span class=c>3</span> hii sunt itaque principes provinciae qui habitaverunt in

Hierusalem et in civitatibus Iuda habitavit unusquisque in possessione sua in

urbibus suis Israhel sacerdotes Levitae Nathinnei et filii servorum Salomonis</p>
<p><span class=c>4</span> et in Hierusalem habitaverunt de filiis Iuda et de filiis

Beniamin de filiis Iuda Athaias filius Aziam filii Zacchariae filii Amariae

filii Saphatia filii Malelehel de filiis Phares</p>
<p><span class=c>5</span> Imaasia filius Baruch filius Coloza filius Azia filius Adaia

filius Ioiarib filius Zacchariae filius Silonites</p>
<p><span class=c>6</span> omnes filii Phares qui habitaverunt in Hierusalem quadringenti

sexaginta octo viri fortes</p>
<p><span class=c>7</span> hii sunt autem filii Beniamin Sellum filius Mosollam filius

Ioed filius Phadaia filius Colaia filius Masia filius Ethehel filius Isaia</p>
<p><span class=c>8</span> et post eum Gabbai Sellai nongenti viginti octo</p>
<p><span class=c>9</span> et Iohel filius Zechri praepositus eorum et Iuda filius Sennua

super civitatem secundus</p>
<p><span class=c>10</span> et de sacerdotibus Idaia filius Ioarib Iachin</p>
<p><span class=c>11</span> Saraia filius Elcia filius Mesollam filius Sadoc filius

Meraioth filius Ahitub princeps domus Dei</p>
<p><span class=c>12</span> et fratres eorum facientes opera templi octingenti viginti duo

et Adaia filius Ieroam filius Felelia filius Amsi filius Zacchariae filius

Phessur filius Melchiae</p>
<p><span class=c>13</span> et fratres eius principes patrum ducenti quadraginta duo et

Amassai filius Azrihel filius Aazi filius Mosollamoth filius Emmer</p>
<p><span class=c>14</span> et fratres eorum potentes nimis centum viginti octo et

praepositus eorum Zabdihel filius potentium</p>
<p><span class=c>15</span> et de Levitis Sebenia filius Asob filius Azaricam filius

Asabia filius Boni</p>
<p><span class=c>16</span> et Sabathai et Iozabed super opera quae erant forinsecus in

domo Dei a principibus Levitarum</p>
<p><span class=c>17</span> et Mathania filius Micha filius Zebdaei filius Asaph princeps

ad laudandum et confitendum in oratione et Becbecia secundus de fratribus eius

et Abda filius Sammua filius Galal filius Idithun</p>
<p><span class=c>18</span> omnes Levitae in civitate sancta ducenti octoginta quattuor</p>
<p><span class=c>19</span> et ianitores Accob Telmon et fratres eorum qui custodiebant

ostia centum septuaginta duo</p>
<p><span class=c>20</span> et reliqui ex Israhel sacerdotes et Levitae in universis

civitatibus Iuda unusquisque in possessione sua</p>
<p><span class=c>21</span> et Nathinnei qui habitabant in Ofel et Siaha et Gaspha de

Nathinneis</p>
<p><span class=c>22</span> et episcopus Levitarum in Hierusalem Azzi filius Bani filius

Asabiae filius Matthaniae filius Michae de filiis Asaph cantores in ministerio

domus Dei</p>
<p><span class=c>23</span> praeceptum quippe regis super eos erat et ordo in cantoribus

per dies singulos</p>
<p><span class=c>24</span> et Fataia filius Mesezebel de filiis Zera filii Iuda in manu

regis iuxta omne verbum populi</p>
<p><span class=c>25</span> et in domibus per omnes regiones eorum de filiis Iuda

habitaverunt in Cariatharbe et in filiabus eius et in Dibon et in filiabus eius

et in Capsel et in viculis eius</p>
<p><span class=c>26</span> et in Iesue et in Molada et in Bethfaleth</p>
<p><span class=c>27</span> et in Asersual et in Bersabee et in filiabus eius</p>
<p><span class=c>28</span> et in Siceleg et in Mochona et in filiabus eius</p>
<p><span class=c>29</span> et in Ainremmon et in Sara et in Irimuth</p>
<p><span class=c>30</span> Zanoa Odollam et villis earum Lachis et regionibus eius Azeca

et filiabus eius et manserunt in Bersabee usque ad vallem Ennom</p>
<p><span class=c>31</span> filii autem Beniamin a Geba Mechmas et Aia et Bethel et

filiabus eius</p>
<p><span class=c>32</span> Anathoth Nob Anania</p>
<p><span class=c>33</span> Asor Rama Getthaim</p>
<p><span class=c>34</span> Adid Seboim Neballa Loth</p>
<p><span class=c>35</span> et Ono valle Artificum</p>
<p><span class=c>36</span> et de Levitis partitiones Iuda et Beniamin</p>
<p><span class=gl>12</span> hii autem sacerdotes et Levitae qui ascenderunt cum

Zorobabel filio Salathihel et Iosue Saraia Hieremias Ezra</p>
<p><span class=c>2</span> Amaria Melluch Attus</p>
<p><span class=c>3</span> Sechenia Reum Meremuth</p>
<p><span class=c>4</span> Addo Genthon Abia</p>
<p><span class=c>5</span> Miamin Madia Belga</p>
<p><span class=c>6</span> Semaia et Ioarib Idaia Sellum Amoc Elceia</p>
<p><span class=c>7</span> Idaia isti principes sacerdotum et fratres eorum in diebus

Iosue</p>
<p><span class=c>8</span> porro Levitae Iesua Bennui Cedmihel Sarabia Iuda Mathanias

super hymnos ipsi et fratres eorum</p>
<p><span class=c>9</span> et Becbecia atque et Hanni fratres eorum unusquisque in officio

suo</p>
<p><span class=c>10</span> Hiesue autem genuit Ioachim et Ioachim genuit Eliasib et

Eliasib genuit Ioiada</p>
<p><span class=c>11</span> et Ioiada genuit Ionathan et Ionathan genuit Ieddoa</p>
<p><span class=c>12</span> in diebus autem Ioachim erant sacerdotes principes familiarum

Saraiae Amaria Hieremiae Anania</p>
<p><span class=c>13</span> Ezrae Mosollam Amariae Iohanan</p>
<p><span class=c>14</span> Milico Ionathan Sebeniae Ioseph</p>
<p><span class=c>15</span> Arem Edna Maraioth Elci</p>
<p><span class=c>16</span> Addaiae Zaccharia Genthon Mosollam</p>
<p><span class=c>17</span> Abiae Zecheri Miamin et Moadiae Felti</p>
<p><span class=c>18</span> Belgae Sammua Semaiae Ionathan</p>
<p><span class=c>19</span> Ioiarib Matthanai Iadaiae Azzi</p>
<p><span class=c>20</span> Sellaiae Celai Amoc Eber</p>
<p><span class=c>21</span> Elciae Asebia Idaiae Nathanahel</p>
<p><span class=c>22</span> Levitae in diebus Eliasib et Ioiada et Ionan et Ieddoa scripti

principes familiarum et sacerdotes in regno Darii Persae</p>
<p><span class=c>23</span> filii Levi principes familiarum scripti in libro verborum

dierum et usque ad dies Ionathan filii Eliasib</p>
<p><span class=c>24</span> et principes Levitarum Asebia Serebia et Iesue filius Cedmihel

et fratres eorum per vices suas ut laudarent et confiterentur iuxta praeceptum

David viri Dei et observarent aeque per ordinem</p>
<p><span class=c>25</span> Matthania et Becbecia Obedia Mosollam Thelmon Accub custodes

portarum et vestibulorum ante portas</p>
<p><span class=c>26</span> hii in diebus Ioachim filii Iesue filii Iosedech et in diebus

Neemiae ducis et Ezrae sacerdotis scribaeque</p>
<p><span class=c>27</span> in dedicatione autem muri Hierusalem requisierunt Levitas de

omnibus locis suis ut adducerent eos in Hierusalem et facerent dedicationem et

laetitiam in actione gratiarum et in cantico in cymbalis psalteriis et citharis</p>
<p><span class=c>28</span> congregati sunt ergo filii cantorum et de campestribus circa

Hierusalem et de villis Netuphati</p>
<p><span class=c>29</span> et de domo Galgal et de regionibus Geba et Azmaveth quoniam

villas aedificaverunt sibi cantores in circuitu Hierusalem</p>
<p><span class=c>30</span> et mundati sunt sacerdotes et Levitae et mundaverunt populum

et portas et murum</p>
<p><span class=c>31</span> ascendere autem feci principes Iuda super murum et statui duos

choros laudantium magnos et ierunt ad dexteram super murum ad portam

Sterquilinii</p>
<p><span class=c>32</span> et ivit post eos Osaias et media pars principum Iuda</p>
<p><span class=c>33</span> et Azarias Ezras et Mosollam Iuda et Beniamin et Semeia et

Hieremia</p>
<p><span class=c>34</span> et de filiis sacerdotum in tubis Zaccharias filius Ionathan

filius Semeiae filius Mathaniae filius Michaiae filius Zecchur filius Asaph</p>
<p><span class=c>35</span> et fratres eius Semeia et Azarel Malalai Galalai Maai Nathanel

et Iuda et Anani in vasis cantici David viri Dei et Ezras scriba ante eos in

porta Fontis</p>
<p><span class=c>36</span> et contra eos ascenderunt in gradibus civitatis David in

ascensu muri super domum David et usque ad portam Aquarum ad orientem</p>
<p><span class=c>37</span> et chorus secundus gratias referentium ibat ex adverso et ego

post eum et media pars populi super murum et super turrem Furnorum et usque ad

murum latissimum</p>
<p><span class=c>38</span> et super portam Ephraim et super portam Antiquam et super

portam Piscium et turrem Ananehel et turrem Ema et usque ad portam Gregis et

steterunt in porta Custodiae</p>
<p><span class=c>39</span> steteruntque duo chori laudantium in domo Dei et ego et

dimidia pars magistratuum mecum</p>
<p><span class=c>40</span> et sacerdotes Eliachim Maasia Miniamin Michea Elioenai

Zaccharia Anania in tubis</p>
<p><span class=c>41</span> et Maasia et Semea et Eleazar et Azi et Iohanan et Melchia et

Elam et Ezer et clare cecinerunt cantores et Iezraia praepositus</p>
<p><span class=c>42</span> et immolaverunt in die illa victimas magnas et laetati sunt

Deus enim laetificaverat eos laetitia magna sed et uxores eorum et liberi

gavisi sunt et audita est laetitia Hierusalem procul</p>
<p><span class=c>43</span> recensuerunt quoque in die illa viros super gazofilacia

thesauri ad libamina et ad primitias et ad decimas ut introferrent per eos

principes civitatis in decore gratiarum actionis sacerdotes et Levitas quia

laetatus est Iuda in sacerdotibus et Levitis adstantibus</p>
<p><span class=c>44</span> et custodierunt observationem Dei sui et observationem

expiationis et cantores et ianitores iuxta praeceptum David et Salomonis filii

eius</p>
<p><span class=c>45</span> quia in diebus David et Asaph ab exordio erant principes

constituti cantorum in carmine laudantium et confitentium Deo</p>
<p><span class=c>46</span> et omnis Israhel in diebus Zorobabel et in diebus Neemiae

dabat partes cantoribus et ianitoribus per dies singulos et sanctificabant

Levitas et Levitae sanctificabant filios Aaron</p>
<p><span class=gl>13</span> in die autem illo lectum est in volumine Mosi audiente

populo et inventum est scriptum in eo quod non debeat introire Ammanites et

Moabites in ecclesiam Dei usque in aeternum</p>
<p><span class=c>2</span> eo quod non occurrerint filiis Israhel cum pane et aqua et

conduxerint adversum eum Balaam ad maledicendum ei et convertit Deus noster

maledictionem in benedictionem</p>
<p><span class=c>3</span> factum est autem cum audissent legem separaverunt omnem

alienigenam ab Israhel</p>
<p><span class=c>4</span> et super hoc erat Eliasib sacerdos qui fuerat positus in

gazofilacio domus Dei nostri et proximus Tobiae</p>
<p><span class=c>5</span> fecit ergo sibi gazofilacium grande et ibi erant ante eum

reponentes munera et tus et vasa et decimam frumenti et vini et olei partes

Levitarum et cantorum et ianitorum et primitias sacerdotales</p>
<p><span class=c>6</span> in omnibus autem his non fui in Hierusalem quia in anno

tricesimo secundo Artarxersis regis Babylonis veni ad regem et in fine dierum

rogavi regem</p>
<p><span class=c>7</span> et veni in Hierusalem et intellexi malum quod fecerat Eliasib

Tobiae ut faceret ei thesaurum in vestibulis domus Dei</p>
<p><span class=c>8</span> et malum mihi visum est valde et proieci vasa domus Tobiae

foras de gazofilacio</p>
<p><span class=c>9</span> praecepique et mundaverunt gazofilacia et rettuli ibi vasa

domus Dei sacrificium et tus</p>
<p><span class=c>10</span> et cognovi quoniam partes Levitarum non fuissent datae et

fugisset unusquisque in regionem suam de Levitis et de cantoribus et de his qui

ministrabant</p>
<p><span class=c>11</span> et egi causam adversus magistratus et dixi quare dereliquimus

domum Dei et congregavi eos et feci stare in stationibus suis</p>
<p><span class=c>12</span> et omnis Iuda adportabat decimam frumenti et vini et olei in

horrea</p>
<p><span class=c>13</span> et constituimus super horrea Selemiam sacerdotem et Sadoc

scribam et Phadaiam de Levitis et iuxta eos Anan filium Zacchur filium

Matthaniae quoniam fideles conprobati sunt et ipsis creditae sunt partes

fratrum suorum</p>
<p><span class=c>14</span> memento mei Deus meus pro hoc et ne deleas miserationes meas

quas feci in domo Dei mei et in caerimoniis eius</p>
<p><span class=c>15</span> in diebus illis vidi in Iuda calcabant torcularia in sabbato

portantes acervos et onerantes super asinos vinum et uvas et ficus et omne onus

et inferentes Hierusalem in die sabbati et contestatus sum ut in die qua

vendere liceret venderent</p>
<p><span class=c>16</span> et Tyrii habitaverunt in ea inferentes pisces et omnia venalia

et vendebant in sabbatis filiis Iuda et in Hierusalem</p>
<p><span class=c>17</span> et obiurgavi optimates Iuda et dixi eis quae est res haec mala

quam vos facitis et profanatis diem sabbati</p>
<p><span class=c>18</span> numquid non haec fecerunt patres nostri et adduxit Deus noster

super nos omne malum hoc et super civitatem hanc et vos additis iracundiam

super Israhel violando sabbatum</p>
<p><span class=c>19</span> factum est itaque cum quievissent portae Hierusalem die

sabbati dixi et cluserunt ianuas et praecepi ut non aperirent eas usque post

sabbatum et de pueris meis constitui super portas ut nullus inferret onus in

die sabbati</p>
<p><span class=c>20</span> et manserunt negotiatores et vendentes universa venalia foris

Hierusalem semel et bis</p>
<p><span class=c>21</span> et contestatus sum eos et dixi eis quare manetis ex adverso

muri si secundo hoc feceritis manum mittam in vos itaque ex tempore illo non

venerunt in sabbato</p>
<p><span class=c>22</span> dixi quoque Levitis ut mundarentur et venirent ad custodiendas

portas et sanctificandum diem sabbati et pro hoc ergo memento mei Deus meus et

parce mihi secundum multitudinem miserationum tuarum</p>
<p><span class=c>23</span> sed et in diebus illis vidi Iudaeos ducentes uxores azotias

ammanitidas et moabitidas</p>
<p><span class=c>24</span> et filii eorum ex media parte loquebantur azotice et

nesciebant loqui iudaice et loquebantur iuxta linguam populi et populi</p>
<p><span class=c>25</span> et obiurgavi eos et maledixi et cecidi ex ipsis viros et

decalvavi eos et adiuravi in Deo ut non darent filias suas filiis eorum et non

acciperent de filiabus eorum filiis suis et sibimet ipsis dicens</p>
<p><span class=c>26</span> numquid non in huiuscemodi re peccavit Salomon rex Israhel et

certe in gentibus multis non erat rex similis ei et dilectus Deo suo erat et

posuit eum Deus regem super omnem Israhel et ipsum ergo ad peccatum duxerunt

mulieres alienigenae</p>
<p><span class=c>27</span> numquid et nos inoboedientes faciemus omne malum grande hoc ut

praevaricemur in Deo nostro et ducamus uxores peregrinas</p>
<p><span class=c>28</span> de filiis autem Ioiada filii Eliasib sacerdotis magni gener

erat Sanaballat Horonitis quem fugavi a me</p>
<p><span class=c>29</span> recordare Domine Deus meus adversum eos qui polluunt

sacerdotium iusque sacerdotale et leviticum</p>
<p><span class=c>30</span> igitur mundavi eos ab omnibus alienigenis et constitui ordines

sacerdotum et Levitarum unumquemque in ministerio suo</p>
<p><span class=c>31</span> et in oblatione lignorum in temporibus constitutis et in

primitiis memento mei Deus meus in bonum</p>
<hr align=center width=300 size=1 style='color:#c0c0c0'>
<p class=c><a href="index.htm">Index</a>

&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
<a href="est.htm">Poster</a></p>
</td></tr>
</table>









		


</body>
</html>

