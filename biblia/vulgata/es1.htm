<html>
<head>
<title>Vulgata. Esdrae I</title>
<meta http-equiv="Content-Type" content="text/html; charset=utf-8">
<meta name="author" content="Institute for Biblical Content">
<meta name="keywords" content="Library Paracalypsis, Vulgata">
<meta name="description" content="Vulgata">
<link href="../../lat.css" rel="stylesheet" type="text/css">
<style rel="stylesheet" type="text/css">

span.gl {font-size:16pt;font-weight:bold}

span.c{font-size:8pt;font-weight:bold}
</style>
</head>
<body>
﻿


<p>


<table style='border:solid black .25pt' align=center cellpadding=15 cellspacing=0 width=700>
<tr><td>
<h2>Esdrae I</h2>
<p><span class=gl>1</span> et egit Iosias pascha in Hierosolymis Domino suo et

immolavit phase quartadecima luna primi mensis</p>
<p><span class=c>2</span> statuens sacerdotes per vices stolas amictos in templo Domini</p>
<p><span class=c>3</span> et dixit Levitis sacris servis Israhel ut sanctificarent se

Domino in positione Domini sanctam arcam in domo quam aedificavit Salomon

filius David rex</p>
<p><span class=c>4</span> non erit vobis tollere super umeros eam et nunc deservite

Domino nostro et curam agite gentis illius Israhel et parate secundum pagos et

tribus nostras</p>
<p><span class=c>5</span> secundum scripturam David regis Israhel et secundum

magnificentiam Salomonis filii eius et omnes in templo et secundum particulam

principatus paternam vestram eorum Levitarum qui stant in conspectu fratrum

vestrorum filiorum Israhel</p>
<p><span class=c>6</span> immolate pascha et sacrificia parate fratribus vestris et

facite secundum praeceptum Domini quod datum est Moysi</p>
<p><span class=c>7</span> et donavit Iosias in plebem quae inventa est oves agnorum et

hedorum et caprarum triginta milia vitulos tria milia</p>
<p><span class=c>8</span> haec de regalibus data sunt secundum promissionem populo et

sacerdotibus in pascha et Levitis et dedit Helchias et Zaccharias et Hellus

praepositi domus ipsis sacerdotibus in pascha oves numero duo milia sescentas v

trecentos</p>
<p><span class=c>9</span> et Iechonias et Sameas et Nathanahel frater et Asabias et

Ozihel et Ioram tribuni dederunt Levitis in phase oves quinque milia vitulos

septingentos</p>
<p><span class=c>10</span> et haec cum fierent eleganter steterunt sacerdotes et

Levitae habentes azyma per tribus</p>
<p><span class=c>11</span> et secundum partes principatus patrum in conspectu populi

offerre Domino secundum ea quae in libro Moysi scripta sunt et sic ad

diluculum</p>
<p><span class=c>12</span> et assaverunt phase igne prout oportebat et hostias coxerunt

in aeniolis et ollis cum beneolentia</p>
<p><span class=c>13</span> et tulerunt omnibus qui erant ex plebe et post haec

paraverunt sibi et sacerdotibus</p>
<p><span class=c>14</span> sacerdotes enim offerebant hostias et adipes usque dum finita

esset hora et Levitae paraverunt sibi et fratribus suis filiis Aaron</p>
<p><span class=c>15</span> et sacri cantores filii Asaph erant super ordinem eorum

secundum praeceptum David et Asaph et Zaccharias et Ieddinus qui erat a rege</p>
<p><span class=c>16</span> et ostiarii per singulas ianuas ita ut non praevaricaret

unusquisque suum vicem fratres enim ipsorum Levitae paraverunt illis</p>
<p><span class=c>17</span> et consummata sunt quae pertinebant ad sacrificium Domini</p>
<p><span class=c>18</span> illa die agi phase et offerri hostias super Domini sacrarium

secundum praeceptum regis Iosiae</p>
<p><span class=c>19</span> et egerunt filii Israhel qui inventi sunt in tempore illo

phase et diem festum azymorum per dies septem</p>
<p><span class=c>20</span> et non est celebratum phase tale in Israhel a temporibus

Samuhel prophetae</p>
<p><span class=c>21</span> et omnes reges Israhel non celebraverunt pascha tale quale

egit Iosias et sacerdotes et Levitae et Iudaei et omnis Israhel qui inventi

sunt in commoratione Hierosolymis</p>
<p><span class=c>22</span> octavodecimo anno regnante Iosia celebratum est phase</p>
<p><span class=c>23</span> et directa sunt opera Iosiae in conspectu Domini sui in corde

pleno metuentia</p>
<p><span class=c>24</span> et quae circa illum quidem conscripta sunt in pristinis

temporibus de eis qui peccaverunt quique inreligiosi fuerunt in Dominum prae

omnem gentem et regnum et qui non quaerunt ipsum et verba Domini super Israhel</p>
<p><span class=c>25</span> et post omnem actum hunc Iosiae ascendit Pharao rex Aegypti

veniens bellum abicere in Charchamis super Eufraten et exivit in obviam illi

Iosias</p>
<p><span class=c>26</span> et misit rex Aegypti ad Iosiam dicens quid mihi et tibi est

rex Iudaeae</p>
<p><span class=c>27</span> non sum ad te missus a Domino super Eufraten enim bellum meum

est et Dominus mecum est festinans descende</p>
<p><span class=c>28</span> et non est Iosias reversus super currum suum sed expugnare

eum conabatur non adtendens verbum prophetiae ex ore Domini</p>
<p><span class=c>29</span> sed constituit ad eum bellum in campo Metedaus et

descenderunt principes ad regem Iosiam</p>
<p><span class=c>30</span> et dixit rex pueris suis amovete me a proelio infirmatus sum

enim valde et statim amoverunt eum pueri ipsius de acie</p>
<p><span class=c>31</span> et ascendit super currum secundarium suum et perveniens

Hierosolymam vita functus est et sepultus est in paterno sepulchro</p>
<p><span class=c>32</span> et in tota Iudaea lugebant Iosiam et lamentabat Hieremias

propheta pro Iosiam et qui praesidebant cum uxoribus lamentabant eum usque in

hunc diem et datum est hoc fieri semper in omne genus Israhel</p>
<p><span class=c>33</span> haec autem proscripta sunt in libro historiarum regum Iudaeae

 et singula gesta actus Iosiae eius gloriae et intellectus eius in lege

Domini quaeque gesta sunt ab eo et quae nunc conscripta sunt in libro regum

Israhel et Iuda</p>
<p><span class=c>34</span> et adsumentes qui erant ex gente Iechoniam filium Iosiae

constituerunt regem pro Iosia patre suo cum esset annorum viginti trium</p>
<p><span class=c>35</span> et regnavit super Israhel mensibus tribus et amoto eo rex

Aegypti ne regnaret Hierosolymis</p>
<p><span class=c>36</span> multavit gentem argenti talenta centum et auri talenta decem</p>
<p><span class=c>37</span> et constituit rex Aegypti regem Ioachim fratrem ipsius regem

Iudaeae et Hierusalem</p>
<p><span class=c>38</span> et alligavit magistratus Ioachim Zaracele fratrem suum

adprehendens reduxit Aegypto</p>
<p><span class=c>39</span> annorum autem erat Ioachim viginti quinque cum regnaret in

terra Iudaeae et in Hierusalem et fecit malignum in conspectu Domini</p>
<p><span class=c>40</span> post hunc autem ascendit Nabuchodonosor rex Babylonis et

alligans eum in aereo vinculo perduxit in Babyloniam</p>
<p><span class=c>41</span> et de sacris vasis Domini accepit Nabuchodonosor et tulit et

consecravit in templo suo in Babylonia</p>
<p><span class=c>42</span> nam de inmunditia illius et inreligiositate scriptum est in

libro temporum regum</p>
<p><span class=c>43</span> et regnavit Ioachim filius ipsius pro eo cum autem constitutus

esset erat annorum octo</p>
<p><span class=c>44</span> regnavit autem menses tres et dies decem in Hierusalem et

fecit malignum in conspectu Domini</p>
<p><span class=c>45</span> et post annum mittens Nabuchodonosor transmigravit eum in

Babyloniam simul cum sacris vasis Domini</p>
<p><span class=c>46</span> et constituit Sedeciam regem Iudaeae et Hierusalem cum esset

annorum viginti unius regnavit autem annis undecim</p>
<p><span class=c>47</span> et fecit malignum in conspectu Domini et non est veritus a

verbis quae dicta sunt ab Hieremia propheta ex ore Domini</p>
<p><span class=c>48</span> et adiuratus a rege Nabuchodonosor in nomine Domini peierans

discessit et indurata cervice sua et corde suo transgressus est legitima

Domini Dei Israhel</p>
<p><span class=c>49</span> et duces populi et sacerdotum multa inique gesserunt et impie

egerunt super omnes inmunditias gentium et polluerunt templum Domini quod

sacratum erat in Hierosolymis</p>
<p><span class=c>50</span> et misit Deus patrum ipsorum per angelum suum revocare eos

propter quod parceret illis et tabernaculo suo</p>
<p><span class=c>51</span> ipsi vero subsannabant in angelis eius et qua die locutus est

Dominus erant inludentes prophetas eius</p>
<p><span class=c>52</span> quoadusque ad iracundiam concitatus super gentem suam propter

inreligiositates praecepit ascendere reges Chaldeorum</p>
<p><span class=c>53</span> hii occiderunt iuvenes illorum in gladio in circuitu sancti

templi eorum et non pepercerunt iuveni et virgini et seni et adulescenti

eorum</p>
<p><span class=c>54</span> sed omnes traditi sunt in manus ipsorum et omnia sacra vasa

Domini magna et pusilla et arcam Domini et regales apothecas resumentes

tulerunt in Babyloniam</p>
<p><span class=c>55</span> et incenderunt domum Domini et demolierunt muros Hierusalem

et turres eius incenderunt in igne</p>
<p><span class=c>56</span> et consummaverunt et omnia honorifica eius ad nihilum

redegerunt et reliquos abduxerunt a gladio in Babylonem</p>
<p><span class=c>57</span> et erant servi illius et filii illius usque dum regnarent

Persae in repletione verbi Domini in ore Hieremiae</p>
<p><span class=c>58</span> quousque benigne ageret terra sabbata sua omni tempore

desertionis suae sabbatizavit in adimpletione annorum septuaginta</p>
<p><span class=gl>2</span> regnante Cyro Persarum anno primo in consummatione verbi

Domini in ore Hieremiae</p>
<p><span class=c>2</span> suscitavit Dominus spiritum Cyri regis Persarum et praedicavit

in toto regno suo et simul per scripturam</p>
<p><span class=c>3</span> dicens haec dicit rex Persarum Cyrus me constituit regem

orbi terrarum Dominus Israhel Dominus excelsus</p>
<p><span class=c>4</span> et significavit mihi aedificare sibi domum in Hierusalem quae

est in Iudaea</p>
<p><span class=c>5</span> si quis est ex genere vestro sit Dominus ipsius cum eo et

ascendens in Hierusalem quae est in Iudaea aedificet domum Domino Israhel hic

est Dominus inhabitans Hierusalem</p>
<p><span class=c>6</span> quotquot ergo circa loca habitant adiuvent eum qui sunt in

loco ipsius in auro et argento</p>
<p><span class=c>7</span> in dationibus cum equis et iumentis cumque aliis quae secundum

vota adponuntur in aedem Domini quae est in Hierusalem</p>
<p><span class=c>8</span> et stantes principes tribuum pagorum Iudae et tribus Beniamin

et sacerdotes et Levitae quos excitavit Dominus ascendere et aedificare domum

Domini quae est in Hierusalem et qui erant in circuitu eorum</p>
<p><span class=c>9</span> adiuverunt in omni argento et auro equis et iumentis et votis

quam pluribus multi quorum sensus excitatus est</p>
<p><span class=c>10</span> et rex Cyrus protulit vasa sacra Domini quae transtulit Nabuchodonosor

ex Hierusalem et consecravit ea in suo idolo</p>
<p><span class=c>11</span> et proferens ea Cyrus rex Persarum tradidit Mitridati qui erat

super thesauros ipsius</p>
<p><span class=c>12</span> per hunc autem tradita sunt Salamanassaro praesidi Iudaeae</p>
<p><span class=c>13</span> horum autem is numerus libatoria aurea mille argentea

sescenta thyiscae argenteae triginta fialae aureae triginta item argenteae

duo milia trecentae et alia vasa mille</p>
<p><span class=c>14</span> omnia autem vasa aurea et argentea quattuor milia quadringenta

sexaginta novem</p>
<p><span class=c>15</span> et evacuata sunt a Salamanassaro simul cum his qui ex

captivitate Babyloniae in Hierosolymam</p>
<p><span class=c>16</span> in Artaxersis autem Persarum regis temporibus scripserunt ei

de his qui inhabitabant in Iudaea et in Hierusalem Balsamus et Mitridatis et

Sabellius et Rathimus et Beltemus et Samelius scriba et reliqui deservientes ei

et inhabitantes in Samaria et ceteris locis subiectam epistulam regi

Artaxersi</p>
<p><span class=c>17</span> domine pueri tui Rathimus ab accedentibus et Sabellius scriba

et reliqui curiae suae iudices in Coelensyriam et Foenicen</p>
<p><span class=c>18</span> et nunc notum sit domino regi quoniam Iudaei qui ascenderunt

a vobis ad nos venientes in Hierusalem civitatem refugam et pessimam

aedificant foros eius et statuunt muros et templum suscitant</p>
<p><span class=c>19</span> quod si civitas ista et muri consummati fuerint tributa non

sustinebunt pendere sed etiam regibus resistent</p>
<p><span class=c>20</span> et quia id agitur circa templum recte habere arbitrati sumus

non despicere hoc ipsum</p>
<p><span class=c>21</span> sed notum facere domino regi ut si videbitur regi

quaeratur in libris patrum tuorum</p>
<p><span class=c>22</span> et invenies in admonitionibus scripta de his et scies quoniam

civitas ista fuit refuga et reges et civitates concutiens</p>
<p><span class=c>23</span> et Iudaei refugae et proelia committentes in ea ab aeterno ob

quam causam civitas ista deserta est</p>
<p><span class=c>24</span> nunc ergo notum facimus tibi rex domine quoniam si civitas

ista aedificata fuerit et huius muri erecti fuerint descensus tibi non erit in

Coelensyriam et Foenicen</p>
<p><span class=c>25</span> tunc rescripsit rex Rathimo qui scribebat accedentia et

Beltemo et Sabellio scribae et ceteris constitutis et inhabitantibus in Syriam

et Foenicen et Samariam ea quae subiecta sunt</p>
<p><span class=c>26</span> legi epistulam quam misistis mihi praecepi ergo inquiri et

inventum est quoniam civitas illa est ab aevo regibus resistens</p>
<p><span class=c>27</span> et homines refugae et proelia in ea efficientes et reges

fortissimi erant in Hierusalem dominantes et tributa exigentes a Coelensyria et

Foenice</p>
<p><span class=c>28</span> nunc ergo praecepi prohibere homines illos aedificare

civitatem et providere ne quid ultra haec fiant</p>
<p><span class=c>29</span> sed nec procedant in plurimum ea quae sunt malitiae ita ut

regibus molestia inportetur</p>
<p><span class=c>30</span> tunc recitatis his quae a rege Artaxerse scripta fuerant

Rathimus et Sabellius scriba et qui cum his constituti erant iungentes

festinanter venerunt in Hierusalem cum equitatu et turba et agmine</p>
<p><span class=c>31</span> coeperunt prohibere aedificantes et vacabant ab

aedificatione templi in Hierusalem usque secundo anno regni Darii Persarum

regis</p>
<p><span class=gl>3</span> rex Darius fecit cenam magnam omnibus vernaculis suis et

omnibus magistratibus Mediae et Persis</p>
<p><span class=c>2</span> et omnibus purpuratis et praetoribus et consulibus et

praefectis sub illo ab India usque Aethiopiam centum viginti septem

provinciis</p>
<p><span class=c>3</span> et cum manducassent et bibissent et satiati revertebantur tunc

Darius rex ascendit in cubiculo suo et dormivit et expergefactu</p>
<p><span class=c>4</span> tunc illi tres iuvenes corporis custodes qui custodiebant corpus

regis dixerunt alter altero</p>
<p><span class=c>5</span> dicamus unusquisque nostrum sermonem qui praecellat et

cuiuscumque apparuerit sermo sapientior alterius dabit illi Darius rex dona

magna et epinicia magna</p>
<p><span class=c>6</span> purpura cooperiri et in auro bibere et super aurum dormire et

currum aureo freno et cidarim byssinam et torquem circa collum</p>
<p><span class=c>7</span> et secundo loco sedebit a Dario propter sapientiam suam et

cognatus Darii vocabitur</p>
<p><span class=c>8</span> tunc scribentes singuli suum verbum signaverunt et posuerunt

subtus cervical Darii regis</p>
<p><span class=c>9</span> et dixerunt cum surrexerit rex dabunt illi scripta sua

et quodcumque iudicaverit rex et tres magistratus Persidis quoniam verbum eius

sapientius est ipsi dabitur victoria sicut scriptum est</p>
<p><span class=c>10</span> unus scripsit fortius est vinum</p>
<p><span class=c>11</span> alius scripsit fortior est rex</p>
<p><span class=c>12</span> tertius autem scripsit fortiores sunt mulieres super omnia

autem vincit veritas</p>
<p><span class=c>13</span> et cum surrexisset rex acceperunt scripta sua et dederunt

illi et legit</p>
<p><span class=c>14</span> et mittens vocavit omnes magistratus Persarum et Medorum et

purpuratos et praetores et praefectos</p>
<p><span class=c>15</span> et sederunt in consilio et lecta sunt scripta coram ipsis</p>
<p><span class=c>16</span> et dixit vocate adulescentes et ipsi indicabunt verba sua

et vocati sunt et introierunt</p>
<p><span class=c>17</span> et dixit illis indicate nobis de his quae scripta sunt et

coepit prior qui dixerat de fortitudine vini</p>
<p><span class=c>18</span> et dixit viri quam praevalet vinum! omnibus hominibus qui

bibunt illud seducit mentem</p>
<p><span class=c>19</span> itemque regis et orfani facit mentem unam item servi ac

liberi pauperis et divitis</p>
<p><span class=c>20</span> et omnem mentem convertit in securitatem et iucunditatem et

non meminit omnem tristitiam et debitum</p>
<p><span class=c>21</span> et omnia praecordia facit honesta et non meminit regem nec

magistratum et omnia per talenta facit loqui</p>
<p><span class=c>22</span> et non meminerunt cum biberint amicitiam nec fraternitatem

sed post non multum sumunt gladios</p>
<p><span class=c>23</span> et cum a vino merserint et surrexerint non meminerunt quae

gesserunt</p>
<p><span class=c>24</span> o viri non praecellit vinum quod sic cogit facere et tacuit

hoc dicto</p>
<p><span class=gl>4</span> et inchoavit sequens dicere qui dixit de fortitudine regis</p>
<p><span class=c>2</span> o viri non praecellunt homines qui terram et mare obtinent et

omnia quae sunt in eis</p>
<p><span class=c>3</span> rex autem super omnia praecellit et dominatur eorum et omne

quodcumque dixerit illis faciunt</p>
<p><span class=c>4</span> et si miserit illos ad bellatores vadunt et demoliunt montes

et muros et turres</p>
<p><span class=c>5</span> iugulantur et iugulant et regis verbum non praetereunt nam si

vicerint adferunt regi omnia quaecumque praedati fuerint</p>
<p><span class=c>6</span> semper et alia omnia et quotquot non militant nec pugnant sed

colunt terram rursum cum fuerint metentes adferunt regi et alter alterum

cogentes adferunt tributa regi</p>
<p><span class=c>7</span> et ipse unus solus et si dixerit occidere occidunt dixit

remittere remittunt</p>
<p><span class=c>8</span> dixit percutere percutiunt dixit exterminare exterminant

dixit aedificare aedificant</p>
<p><span class=c>9</span> dixit excidere excidunt dixit plantare plantant</p>
<p><span class=c>10</span> et omnis plebs et virtutes eum obaudiunt et super haec ipse

recumbit et manducat et bibit et dormit</p>
<p><span class=c>11</span> hii autem custodiunt in circuitu eum et non possunt ire

singuli facere opera sua sed nec indictoaudientes sunt ei</p>
<p><span class=c>12</span> o viri quomodo non praecellit rex qui sic diffamatur et

tacuit</p>
<p><span class=c>13</span> tertius qui dixerat de mulieribus et veritate hic est

Zorobabel coepit loqui</p>
<p><span class=c>14</span> viri non magnus rex et multi homines nec vinum praecellit

quis est ergo qui dominatur eorum</p>
<p><span class=c>15</span> nonne mulieres genuerunt regem et omnem populum qui

dominantur mari et terrae</p>
<p><span class=c>16</span> et ex illis nati sunt et ipsae educaverunt eos qui

plantaverunt vineas ex quibus vinum fit</p>
<p><span class=c>17</span> et ipsae faciunt stolas omnium hominum et ipsae faciunt

gloriam hominibus et non possunt homines separari a mulieribus</p>
<p><span class=c>18</span> si congregaverint aurum et argentum et omnem rem speciosam et

viderint mulierem unam bono habitu et bona specie</p>
<p><span class=c>19</span> omnia haec relinquentes in eam intendunt et aperto ore

conspiciunt et eam eligunt magis quam aurum et argentum et omnem rem speciosam
</p>
<p><span class=c>20</span> homo suum patrem derelinquit qui enutriit eum et suam

regionem et ad mulierem suam coniungit se</p>
<p><span class=c>21</span> et cum muliere remittit animam et neque patrem meminit neque

matrem neque regionem</p>
<p><span class=c>22</span> et hinc oportet vos scire quoniam mulieres dominantur vestri

nonne doletis et laboratis et omnia mulieribus confertis et datis</p>
<p><span class=c>23</span> et accipit homo gladium suum et vadit in via furta facere et

homicidia et mare navigare et flumina</p>
<p><span class=c>24</span> et leonem videt et in tenebris ingreditur et cum furtum

fecerit et fraudes et rapinas amabili suae adfert</p>
<p><span class=c>25</span> et iterum diligit homo suam uxorem magis quam patrem aut

matrem</p>
<p><span class=c>26</span> et multi dementes facti sunt propter suas uxores et servi

facti sunt propter illas</p>
<p><span class=c>27</span> et multi perierunt et iugulati sunt et peccaverunt propter

mulieres</p>
<p><span class=c>28</span> et nunc mihi non creditis nonne magnus est rex in potestate

sua quoniam omnes regiones verentur tangere eum</p>
<p><span class=c>29</span> videbam tamen Apemen filiam Bezacis Mirifici concubinam

regis sedentem iuxta regem ad dexteram</p>
<p><span class=c>30</span> et auferentem diadema de capite regis et inponentem sibi et

palmis caedebat regem de sinistra manu</p>
<p><span class=c>31</span> et super haec rex aperto ore intuebatur eam et si adriserit

ei ridet nam si indignata fuerit ei blanditur ei donec reconcilietur

ei in gratiam</p>
<p><span class=c>32</span> o viri cur non mulieres quae ista agunt</p>
<p><span class=c>33</span> et tunc rex et purpurati intuebantur alterutrum et inchoavit

loqui de veritate</p>
<p><span class=c>34</span> o viri nonne fortes sunt mulieres magna est terra et

excelsum est caelum et velox cursus solis quoniam convertit in gyro caeli et

rursum revertitur in locum suum in una die</p>
<p><span class=c>35</span> nonne magnificus est qui haec facit et veritas magna et

fortior prae omnibus</p>
<p><span class=c>36</span> omnis terra veritatem invocat caelum etiam ipsam benedicit

et omnia opera moventur et tremunt eam et non est cum ea quicquam iniquum</p>
<p><span class=c>37</span> vinum iniquum iniquus rex iniquae mulieres iniqui omnes

filii hominum et iniqua omnia opera illorum et non est in ipsis v sua

iniquitate peribunt</p>
<p><span class=c>38</span> et veritas manet et invalescit in aeternum et vivit et

obtinet in saecula saeculorum</p>
<p><span class=c>39</span> nec est apud eam accipere personas neque differentias sed

quae iusta sunt facit omnibus iniustis ac malignis et omnes benignantur in

operibus eius</p>
<p><span class=c>40</span> et non est in iudicio eius iniquum eique fortitudo et regnum

et potestas et maiestas omnium aevorum benedictus Deus veritatis</p>
<p><span class=c>41</span> et desiit loquendo et omnis populus clamaverunt et dixerunt

magna veritas et praevalet</p>
<p><span class=c>42</span> tunc rex ait illi pete si quid vis amplius quam quae scripta

sunt et dabo tibi secundum quod inventus es sapientior proximis et proximus

mihi sedebis et cognatus meus vocaberis</p>
<p><span class=c>43</span> tunc ait regi memor esto voti quod vovisti aedificare

Hierusalem in die qua regnum accepisti</p>
<p><span class=c>44</span> et omnia vasa quae accepta sunt ex Hierusalem remittere quae

separavit Cyrus quando mactavit Babyloniam et vovit remittere ea ibi</p>
<p><span class=c>45</span> et tu vovisti aedificare templum quod incenderunt Idumei

quando exterminata est Iudaea a Chaldeis</p>
<p><span class=c>46</span> et nunc hoc est quod postulo a te domine rex et quod peto

et haec est maiestas a te quam postulo ut facias votum quod vovisti Regi caeli

ex ore tuo</p>
<p><span class=c>47</span> tunc surgens Darius rex osculatus est illum et scripsit ei

epistulas ad omnes dispensatores et praefectos et purpuratos ut deducerent eum

et eos qui cum illo erant omnes ascendentes aedificare Hierusalem</p>
<p><span class=c>48</span> et omnibus praefectis qui erant in Coelensyria et Foenice et

Libano scripsit epistulas ut transveherent ligna cedrina a Libano in

Hierusalem et ut aedificarent cum eis civitatem</p>
<p><span class=c>49</span> et scripsit omnibus Iudaeis qui ascendebant a regno in Iudaeam

pro libertate omnem potentem et magistratum et praefectum non supervenire ad

ianuas ipsorum</p>
<p><span class=c>50</span> et omnem regionem quam obtinuerant esse inmunem eis et Idumei

relinquant castella quae obtinent Iudaeorum</p>
<p><span class=c>51</span> et in structuram templi dari per singulos annos talenta

viginti usque dum peraedificaretur</p>
<p><span class=c>52</span> et super sacrarium holocaustomata ustilari cotidie sicut

habent praeceptum alia talenta decem offerre per singulos annos</p>
<p><span class=c>53</span> et omnibus qui procedunt a Babylonia condere civitatem ut

esset libertas tam ipsis quam filiis eorum et omnibus sacerdotibus qui

procedunt</p>
<p><span class=c>54</span> scripsit autem et quantitatem et sacram stolam qua

deservirent in ea</p>
<p><span class=c>55</span> et Levitis scripsit dari praebita usque in diem qua

consummabitur domus et Hierusalem extruetur</p>
<p><span class=c>56</span> et omnibus custodientibus civitatem scripsit dari eis sortes

et stipendia</p>
<p><span class=c>57</span> et dimisit omnia vasa quae separaverat Cyrus a Babylonia et

omnia quaecumque dixit Cyrus fieri etiam ipse praecepit fieri et mitti

Hierusalem</p>
<p><span class=c>58</span> et cum processisset ille adulescens elevans faciem in caelum

et in Hierusalem benedixit Regem caeli</p>
<p><span class=c>59</span> et dixit abs te est victoria et abs te est sapientia et

claritas et ego tuus servus sum</p>
<p><span class=c>60</span> benedictus es qui dedisti mihi sapientiam et tibi confiteor

Domine patrum nostrorum</p>
<p><span class=c>61</span> et accepit epistulas et profectus est in Babyloniam et venit

et nuntiavit fratribus suis omnibus qui fuerunt in Babylonia</p>
<p><span class=c>62</span> et benedixerunt Deum patrum suorum quoniam dedit illis

remissionem et refrigerium</p>
<p><span class=c>63</span> ut ascenderent et aedificarent Hierusalem et templum ubi

nominatum est nomen eius in ipso et exultabant cum musicis et laetitia diebus

septem</p>
<p><span class=gl>5</span> post haec autem electi sunt ut ascenderent principes pagorum

domus per tribus suas et uxores illorum et filii et filiae eorum et servi et

ancillae ipsorum et pecora illorum</p>
<p><span class=c>2</span> et Darius misit una cum eis equites mille donec deducerent eos

in Hierusalem cum pace et cum musicis et cum tympanis et tibiis</p>
<p><span class=c>3</span> et omnes fratres eorum erant ludentes et fecit eos ascendere

simul cum illis</p>
<p><span class=c>4</span> et haec sunt nomina virorum qui ascenderunt per pagos suos in

tribus et in partem principatus ipsorum</p>
<p><span class=c>5</span> sacerdotes filii Finees filii Aaron Iesus filius Iosedech

Ioachim filius Zorobabel illius Salathihel de domo David ex progenie Phares

tribu autem Iuda</p>
<p><span class=c>6</span> qui locutus est sub Dario rege Persarum sermones mirificos in

secundo anno regni ipsius mense nisan primo</p>
<p><span class=c>7</span> sunt autem hii qui ex Iudaea ascenderunt de captivitate

transmigrationis quos transmigravit Nabuchodonosor rex Babyloniae in

Babyloniam et reversus est in Hierusalem</p>
<p><span class=c>8</span> et reliquam partem Iudaeae unusquisque in suam civitatem qui

venerunt cum Zorobabel et Iesu Neemia Sareo Reselimeo Emmanio Mardocheo

Beelsuro Mepsato Thorolio Roebo Mauna de principibus eorum</p>
<p><span class=c>9</span> et numerus ab gentilibus eorum et praepositi eorum filii

Phares duo milia centum septuaginta duo</p>
<p><span class=c>10</span> filii Ares tria milia quinquaginta septem</p>
<p><span class=c>11</span> filii Femo centum quadraginta duo in filiis Iesu et Ioab duo

milia trecenti duo</p>
<p><span class=c>12</span> filii Demu duo milia quadringenti septuaginta filii Chorab

mille ducenti quinque filii Baniae sescenti sexaginta octo</p>
<p><span class=c>13</span> filii Bebet quadringenti tres filii Arcad quadringenti

viginti septem</p>
<p><span class=c>14</span> filii Can triginta septem filii Zoroar duo milia sexaginta

sex filii Adinu quadringenti sexaginta unus</p>
<p><span class=c>15</span> filii Azerectis centum octo filii Ciaso et Zetas centum

septem filii Azoro quadringenti triginta novem</p>
<p><span class=c>16</span> filii Ebdarbone mille centum triginta duo filii Ananiae

centum triginta filii Asom</p>
<p><span class=c>17</span> filii Marsar trecenti viginti duo filii Gebbarus nonaginta

quinque filii Sepolemon centum viginti tres</p>
<p><span class=c>18</span> filii ec Nepopas quinquaginta quinque filii ec Banatus

centum quinquaginta octo filii ec Betamos centum triginta duo</p>
<p><span class=c>19</span> filii ec Cartapatros qui Enocadies et Modiae quadringenti

viginti duo qui ex Gramas et Gabes mille centum viginti unus</p>
<p><span class=c>20</span> qui ex Machaloth centum viginti duo qui ex Basellon et

Ceagge sexaginta quinque qui ex Bastoro centum viginti duo</p>
<p><span class=c>21</span> qui ex Betonobes quinquaginta quinque filii Liptis centum

quinquaginta quinque filii Labomu trecenti quinquaginta septem</p>
<p><span class=c>22</span> filii Sioen trecenti septuaginta filii Saudon et Diomus

trecenti septuaginta octo</p>
<p><span class=c>23</span> filii Ericus duo milia centum quadraginta quinque filii Anaas

trecenti septuaginta sacerdotes</p>
<p><span class=c>24</span> filii Ieddus filii Ieu inter filios Eliasib octingenti

septuaginta duo filii Emmerus ducenti quinquaginta duo</p>
<p><span class=c>25</span> filii Fasuru trecenti quinquaginta septem filii Caree ducenti

decem septem</p>
<p><span class=c>26</span> filii Levitae filii Iesu in Caduhel et Banus et Serebias et

Edias septuaginta quattuor omnis numerus a duodecim annis triginta milia

quadringenti sexaginta duo</p>
<p><span class=c>27</span> filii et filiae et uxores omnis conputatio quadraginta milia

ducenti quadraginta duo</p>
<p><span class=c>28</span> filii sacerdotes qui psallebant in templo filii Asaph centum

viginti octo</p>
<p><span class=c>29</span> ostiarii filii Esmemu filii Ater filii Amon filii Accub

Atopa filii Tobi omnes centum triginta novem</p>
<p><span class=c>30</span> sacerdotes servientes in templo filii Sel filii Gasipa

filii Tabloth filii Cariae filii Suu filii Hellu filii Labana filii

Acmata filii Acub filii Uta filii Ceta filii Aggab filii Obai filii

Anan filii Cavua filii Geddu</p>
<p><span class=c>31</span> filii Au filii Radiu filii Desanum filii Necoba filii

Caseba filii Gaze filii Oziu filii Finoe filii Atrem filii Basten

filii Asiana filii Manei filii Nafisim filii Accufu filii Agifa filii Ariu

 filii Faricin filii Fasalom</p>
<p><span class=c>32</span> filii Meedda filii Fusa filii Chared filii Barchus filii Sarea

 filii Toesi filii Nasit filii Agifa filii Pedon</p>
<p><span class=c>33</span> Salomon filii eius filii Asoffot filii Farida filii Celi

filii Dedon filii Geddahel filii Sefegi</p>
<p><span class=c>34</span> filii Aggia filii Facaret filii Sabatham filii Saronet

filii Malsic filii Ame filii Safiu filii Addus filii Suba filii Aeirra

filii Rabocis filii Safat filii Malmon</p>
<p><span class=c>35</span> omnes sacro servientes et pueri Salomonis quadringenti

octoginta duo</p>
<p><span class=c>36</span> hii sunt filii qui ascenderunt a Thermeleth et Thelarsas

princeps eorum Carmellan et Chareth</p>
<p><span class=c>37</span> non poterant edicere civitates suas et progenies quemadmodum

sint ex Israhel filii Dalaru filii Tubam filii Necoda mille quinquaginta duo
</p>
<p><span class=c>38</span> et ex sacerdotibus qui fungebantur sacerdotio et non sunt

inventi filii Obia filii Achisos filii Addiu qui accepit Umin uxorem ex

filiabus Fargeleu</p>
<p><span class=c>39</span> et vocati sunt nomine eius et horum quaesita est generis

scriptura in pedatura et non est inventa et prohibiti sunt sacerdotio fungi</p>
<p><span class=c>40</span> et dixit illis Neemias et Atharas ne participentur sancta

donec exsurgat pontifex indutus in ostensionem et</p>
<p><span class=c>41</span> omnis autem Israhel erant a duodecim annorum exceptis servis

et ancillis quadraginta duo milia trecenti sexaginta</p>
<p><span class=c>42</span> servi horum et ancillae septem milia trecenti triginta septem

cantores et cantatrices ducenti sexaginta quinque</p>
<p><span class=c>43</span> cameli quadringenti triginta quinque equi septem milia

triginta sex muli ducenti quadraginta quinque subiugalia quinque milia

quingenti viginti quinque</p>
<p><span class=c>44</span> et de praepositis ipsis per pagos dum venirent in templum Dei

quod erat in Hierusalem vovere suscitare templum in loco suo secundum suam

virtutem</p>
<p><span class=c>45</span> et dare in templum thesaurarium operum sacrum auri minas

decem milia et stolas sacerdotales centum</p>
<p><span class=c>46</span> et inhabitaverunt sacerdotes et Levitae et qui exierant ex

plebe in Hierusalem et in regione et sacri cantores et ostiarii et omnis

Israhel in regionibus suis</p>
<p><span class=c>47</span> instante autem septimo mense cumque essent filii Israhel

unusquisque in suis rebus convenerunt unianimes in atrium quod erat ante

ianuam orientalem</p>
<p><span class=c>48</span> et stantes Iesus filius Iosedech et fratres eius sacerdotes et

Zorobabel filius Salathihel et huius fratres paraverunt altare</p>
<p><span class=c>49</span> ut offerrent super illud holocaustomata secundum quae in Moysi

libro hominis Dei praescripta sunt</p>
<p><span class=c>50</span> et convenerunt ipsis ex aliis nationibus terrae et erexerunt

sacrarium in loco suo omnes gentes terrae et offerebant hostias et

holocaustomata Domino matutina</p>
<p><span class=c>51</span> et egerunt scenophegiam et diem sollemnem sicuti praeceptum

est in lege et sacrificia cotidie sicut oportebat</p>
<p><span class=c>52</span> et post haec oblationes instantiae et hostias sabbatorum et

neomeniarum et dierum sollemnium omnium sanctificatorum</p>
<p><span class=c>53</span> et quotquot vovebant Domino a neomenia septimi mensis

coeperunt offerre hostias Deo et templum Domini nondum erat aedificatum</p>
<p><span class=c>54</span> et dederunt pecuniam lapidariis et fabris et potum et pabula

cum gaudio</p>
<p><span class=c>55</span> Sidoniis et Tyriis ut transveherent illis de Libano trabes

cedrinas in Ioppe portum secundum decretum quod scriptum erat eis a Cyro

Persarum rege</p>
<p><span class=c>56</span> et in secundo anno venientes in templum Dei in Hierusalem

mense secundo inchoavit Zorobabel filius Salathihel et Iesus filius Iosedech et

fratres ipsorum et sacerdotes et Levitae et omnes qui advenerant de captivitate

in Hierusalem</p>
<p><span class=c>57</span> et fundaverunt templum Dei novilunio secundi mensis secundi

anni cum venissent in Iudaeam et Hierusalem</p>
<p><span class=c>58</span> et statuerunt Levitas a viginti annis super opera Domini et

stetit Iesus et filius eius et fratres omnes Levitae conspirantes et

exsecutores legis et facientes opera in domo Domini et fabricaverunt

aedificantes templum Dei quod fabricabant</p>
<p><span class=c>59</span> et steterunt sacerdotes habentes stolas cum tubis et Levitae

filii Asaph habentes cymbala</p>
<p><span class=c>60</span> conlaudantes Dominum et benedicentes secundum David regem Israhel</p>
<p><span class=c>61</span> et cantabant canticum Domino quoniam dulcedo eius et honor in

saecula super omnem Israhel</p>
<p><span class=c>62</span> et omnis populus tuba cecinerunt et proclamaverunt voce magna

conlaudantes Dominum in suscitatione domus Domini</p>
<p><span class=c>63</span> et venerunt ex sacerdotibus et Levitis et praesidentibus

secundum pagos senioribus qui viderant pristinam domum</p>
<p><span class=c>64</span> et ad huius aedificationem cum clamore et planctu magno et

multi cum tubis et gaudio magno</p>
<p><span class=c>65</span> in tantum ut populus non audiret tubas propter planctum

populi turba enim erat tubis canens magnifice ita ut longe audiretur</p>
<p><span class=c>66</span> et audierunt inimici tribus Iudae et Beniamin et venerunt

scire quae esset vox tubarum</p>
<p><span class=c>67</span> et cognoverunt quoniam qui erant ex captivitate aedificant

templum Domino Deo Israhel</p>
<p><span class=c>68</span> et accedentes ad Zorobabel et Iesum et praepositos pagorum

dixerunt eis aedificabimus una vobiscum </p>
<p><span class=c>69</span> similiter enim vobiscum audimus Dominum nostrum et ipsi

incendimus a diebus Asbasareth regis Assyriorum qui transmigravit nos istinc</p>
<p><span class=c>70</span> et dixit illis Zorobabel et Iesus et principes pagorum

Israhel</p>
<p><span class=c>71</span> non est vobis et nobis aedificare domum Domini Dei nostri nos

enim soli aedificabimus Domino Israhel secundum ea quae praecepit nobis Cyrus

rex Persarum</p>
<p><span class=c>72</span> gentes autem terrae incubantes his qui sunt in Iudaea et

devastantes opus aedificationis et insidias et populos adducentes prohibebant

eos aedificare</p>
<p><span class=c>73</span> et adgressuras exercentes inpedierunt ne consummaretur

aedificium omni tempore vitae regis Cyri et protraxerunt structuram per

biennium usque ad Darii regnum</p>
<p><span class=gl>6</span> in secundo autem anno regni Darii prophetavit Aggeus et

Zaccharias filius Addin prophetae apud Iudaeam et in Hierusalem in nomine

Domini Dei Israhel super eos</p>
<p><span class=c>2</span> tunc stans Zorobabel filius Salathihel et Iesus filius Iosedech

inchoaverunt aedificare domum Domini quae est in Hierusalem</p>
<p><span class=c>3</span> cum adessent eis prophetae Domini et adiuvarent eos in ipso

tempore venit ad illos Sisennes subregulus Syriae et Foenicis et Satrabozanes

et sodales eius</p>
<p><span class=c>4</span> et dixerunt eis quo praecipiente vobis domum hanc aedificatis

et tectum istud et alia omnia perficitis et qui sunt structores qui haec

aedificant</p>
<p><span class=c>5</span> et habuerunt gratiam visitationis factae super eos qui erant ex

captivitate a Domino seniores Iudaeorum</p>
<p><span class=c>6</span> et non sunt inpediti aedificare donec significaretur Dario de

omnibus istis et responsum acciperetur</p>
<p><span class=c>7</span> exemplum epistulae quam miserunt Dario Sisennes subregulus

Syriae et Foenicis et Satrabozanes et sodales eius in Syria et Foenice

praesides regi Dario salutem</p>
<p><span class=c>8</span> omnia nota sint domino nostro regi quia cum advenissemus in

regionem Iudaeae et introissemus in Hierusalem invenimus Iudaeos aedificantes

domum Domini Dei magnam</p>
<p><span class=c>9</span> et templum ex lapidibus politis magnis et pretiosis materiis in

parietibus</p>
<p><span class=c>10</span> et opera illa instanter fieri et suffragare et prosperare in

manibus eorum et in omni gloria quam diligentissime perfici</p>
<p><span class=c>11</span> tunc interrogavimus seniores dicentes quo permittente vobis

aedificatis domum istam et opera haec fundatis</p>
<p><span class=c>12</span> ideo autem interrogavimus eos ut notum faceremus tibi homines

et praepositos et nominum scripturam praepositorum postulavimus illos</p>
<p><span class=c>13</span> at illi responderunt nobis dicentes nos sumus servi Domini

qui fecit caelum et terram</p>
<p><span class=c>14</span> et aedificabatur haec domus ante istos annos multos a rege

Israhel magno et fortissimo et consummata est</p>
<p><span class=c>15</span> et quoniam patres nostri exacerbantes erant peccaverunt in

Dominum Israhel tradidit eos in manus Nabuchodonosor regis Babyloniae regis

Chaldeorum</p>
<p><span class=c>16</span> et domum istam demolientes incenderunt et populum captivum

duxerunt in Babyloniam</p>
<p><span class=c>17</span> in primo autem anno regnante Cyro in regione Babyloniae

scripsit Cyrus rex domum hanc aedificare</p>
<p><span class=c>18</span> et illa sacra vasa aurea et argentea quae extulerat

Nabuchodonosor de domo quae est in Hierusalem et consecraverat ea in suo

templo rursus protulit ea Cyrus rex de templo quod erat in Babylonia et

tradita sunt Zorobabel et Salamanassaro subregulo</p>
<p><span class=c>19</span> et praeceptum est eis ut ferrent haec vasa et reponerent in

templo quod erat in Hierusalem et templum ipsum Domini aedificare in loco suo</p>
<p><span class=c>20</span> tunc Salamanassarus subiecit fundamenta domus Domini quae est

in Hierusalem et exinde usque nunc aedificatur et non accepit consummationem</p>
<p><span class=c>21</span> nunc ergo si hoc iudicatur rex perquiratur in regalibus

bibliothecis Cyri regis quae sunt in Babylonia</p>
<p><span class=c>22</span> et si inventum fuerit consilio Cyri regis coeptam esse

structuram domus Domini quae est in Hierusalem et iudicabitur a domino rege

nostro scribat de his nobis</p>
<p><span class=c>23</span> tunc rex Darius praecepit inquiri in bibliothecis quae erant

in Babylonia et inventus est in Ecbathanis oppido quod est in Media regione

locus unus in quo scripta erant ista</p>
<p><span class=c>24</span> anno primo regnante Cyro rex Cyrus praecepit domum Domini

quae est in Hierusalem aedificare ubi incendebant igni adsiduo</p>
<p><span class=c>25</span> cuius altitudo sit cubitorum sexaginta et latitudo cubitorum

sexaginta quadratum lapidibus politis tribus et meniano ligneo eiusdem

regionis et meniano uno novo et inpendia dari de domo Cyri regis</p>
<p><span class=c>26</span> et sacra vasa domus Domini tam aurea quam argentea quae

extulit Nabuchodonosor de domo quae erat in Hierusalem in Babyloniam restitui

in domum quae est in Hierusalem ubi erant posita ut ponantur illic</p>
<p><span class=c>27</span> et praecepit curam agere Sisennem subregulum Syriae et

Foenices et Satrabozanen et sodales eius et qui ordinati erant in Syria et

Foenice praesides ut abstinerent se ab eodem loco sinere autem puerum Domini

Zorobabel et subregulum Iudaeae et seniores Iudaeorum domum Domini illam

aedificare eodem loco</p>
<p><span class=c>28</span> et ego quoque praecepi in totum aedificare et prospici ut

adiuvent eos qui sunt ex captivitate Iudaeorum donec consummetur templum aedis

Domini</p>
<p><span class=c>29</span> et ab exactione tributorum Syriae Coeles et Foenicis

diligenter quantitatem dari his hominibus ad sacrificium Domini Zorobabel

praefecto ad tauros et arietes et agnos</p>
<p><span class=c>30</span> similiter autem et frumentum et sal et vinum et oleum

instanter per singulos annos prout sacerdotes qui sunt in Hierusalem

dictaverunt consumi cotidie sine ulla dilatione</p>
<p><span class=c>31</span> ut offerantur libationes Deo summo pro rege et pueris eius et

orent pro ipsorum vita</p>
<p><span class=c>32</span> et denuntietur ut quicumque transgressi fuerint aliquid ex his

quae scripta sunt aut spreverint accipiatur lignum de suis propriis et super

hoc suspendantur et bona ipsorum regi adscribantur</p>
<p><span class=c>33</span> propterea et Dominus cuius nomen invocatum est ibi

exterminet omnem regem et gentem qui manum suam extenderit prohibere aut male

tractare domum Domini illam quae est in Hierusalem</p>
<p><span class=c>34</span> ego Darius rex decrevi quam diligentissime secundum haec

fieri</p>
<p><span class=gl>7</span> tunc Sisennes subregulus Coelensyriae et Foenicen et

Satrabozanes et sodales eius obsecuti his quae a Dario rege decreta erant</p>
<p><span class=c>2</span> insistebant sacrosanctis operibus diligentissime cooperantes

cum senioribus Iudaeorum principibus Syriae</p>
<p><span class=c>3</span> et prosperata sunt sacrosancta opera prophetantibus Aggeo et

Zaccharia prophetis</p>
<p><span class=c>4</span> et consummaverunt ea per praeceptum Domini Dei Israhel et ex

consilio Cyri et Darii et Artaxersis regis Persarum</p>
<p><span class=c>5</span> et consummata est domus sancta usque ad tertiam et vicesimam

diem mensis adar sexto anno Darii regis</p>
<p><span class=c>6</span> et fecerunt filii Israhel et sacerdotes et Levitae et ceteri

qui erant ex captivitate qui adpositi sunt secundum ea quae scripta sunt in

libro Moysi</p>
<p><span class=c>7</span> et obtulerunt in dedicatione templi Domini tauros centum

arietes ducentos agnos quadringentos</p>
<p><span class=c>8</span> et hedos pro peccatis universi Israhel duodecim secundum

numerum tribuum Israhel</p>
<p><span class=c>9</span> et steterunt sacerdotes et Levitae amicti stolis per tribus

super opera Domini Dei Israhel secundum librum Moysi et ostiarii per singulas

ianuas</p>
<p><span class=c>10</span> et egerunt filii Israhel cum his qui erant ex captivitate

illud phase quartadecima luna mensis primi quando sanctificati sunt sacerdotes

et Levitae</p>
<p><span class=c>11</span> et omnes filii captivitatis non sunt simul sanctificati quia

Levitae simul omnes sanctificati sunt</p>
<p><span class=c>12</span> et immolaverunt phase universis filiis captivitatis et

fratribus suis sacerdotibus et sibimet ipsis</p>
<p><span class=c>13</span> et manducaverunt filii Israhel qui erant ex captivitate omnes

qui recesserant ab omnibus execrationibus gentium terrae quaerentes Dominum</p>
<p><span class=c>14</span> et celebraverunt diem festum azymorum septem diebus epulantes

in conspectu Domini</p>
<p><span class=c>15</span> quoniam convertit consilium regis Assyriorum in eis

confortare manus eorum ad opera manus Domini Dei Israhel</p>
<p><span class=gl>8</span> et post hunc regnante Artaxerse Persarum rege accessit

Ezras filius Azariae filii Helciae filii Saleme</p>
<p><span class=c>2</span> filii Sadduc filii Achitob filii Ameri filii Azaei filii

Boccae filii Abisaei filii Finees filii Eleazari filii Aaron primi

sacerdotis</p>
<p><span class=c>3</span> hic Ezras ascendit de Babylonia cum esset scriba et ingeniosus

in lege Moysi quae data est a Domino Israhel dicere et facere</p>
<p><span class=c>4</span> et dedit ei rex gloriam quod invenisset gratiam in omni

dignitate et desiderio in conspectu eius</p>
<p><span class=c>5</span> et ascenderunt simul cum ipso ex filiis Israhel et sacerdotibus

et Levitis et sacris cantoribus templi et ostiariis et servis templi in

Hierusalem</p>
<p><span class=c>6</span> anno septimo regnante Artaxerse in quinto mense hic annus

septimus est regni exeuntes enim de Babylonia novilunio quinti mensis</p>
<p><span class=c>7</span> venerunt Hierosolymam iuxta praebitam illis prosperitatem

itineris a Domino ipso</p>
<p><span class=c>8</span> in his enim Ezras magnam disciplinam obtinebat ne

praetermitteret quicquam eorum quae essent ex lege Domini et praeceptis et

docendo universum Israhel omnem iustitiam et iudicia</p>
<p><span class=c>9</span> accedentes autem qui scribebant scripta Artaxersis regis

tradiderunt scriptum quod obvenerat ab Artaxerse rege ad Ezram sacerdotem et

lectorem legis Domini cuius est exemplum subiectum</p>
<p><span class=c>10</span> rex Artaxerses Ezrae sacerdoti et lectori legis Domini

salutem</p>
<p><span class=c>11</span> humaniora ego iudicans etiam beneficiis praecepi eos qui

desiderant ex gente Iudaeorum sua sponte et ex sacerdotibus et Levitis qui sunt

in regno meo comitari tecum in Hierusalem</p>
<p><span class=c>12</span> si qui ergo cupiunt ire tecum conveniant et proficiscantur

sicut placuit mihi et septem amicis meis consiliariis</p>
<p><span class=c>13</span> ut visitent ea quae aguntur secundum Iudaeam et Hierusalem

observantes sicut habes in lege Domini</p>
<p><span class=c>14</span> et ferant munera Domino Israhel quae vovi ego et amici

Hierusalem et omne aurum et argentum quod inventum fuerit in regione

Babyloniae Domino in Hierusalem cum illo</p>
<p><span class=c>15</span> quod donatum est pro ipsa gente in templum Domini eorum quod

est in Hierusalem ut colligatur hoc aurum et argentum ad tauros et arietes et

agnos et hedos et quae his sunt congruentia</p>
<p><span class=c>16</span> ut offerant hostias Domino super altare Domini ipsorum quod

est in Hierusalem</p>
<p><span class=c>17</span> et omnia quaecumque volueris cum fratribus tuis facere auro et

argento perfice pro voluntate secundum praeceptum Domini Dei tui</p>
<p><span class=c>18</span> et sacrosancta vasa quae data sunt tibi ad opera domus Domini

Dei tui qui est in Hierusalem</p>
<p><span class=c>19</span> et cetera quaecumque tibi subvenerint ad operam templi Dei

tui dabis de regali gazofilacio</p>
<p><span class=c>20</span>&nbsp;</p>
<p><span class=c>21</span> et ego quidem rex Artaxerses praecepi custodibus thesaurorum

Syriae et Foenicis ut quaecumque scripserit Ezras sacerdos et lector legis

Domini excelsi diligenter detur ei usque ad argenti talenta centum similiter

autem</p>
<p><span class=c>22</span> et usque ad frumenti modios centum et vini amphoras centum et

alia quaecumque abundant sine taxatione</p>
<p><span class=c>23</span> omnia secundum Dei legem fiant Deo altissimo ne qua forte

exsurgat ira in regno regis et filiorum eius</p>
<p><span class=c>24</span> vobis autem dicitur ut omnibus sacerdotibus et Levitis et

sacris cantoribus templi et ianitoribus et servis templi et scribis templi

huius</p>
<p><span class=c>25</span> nullum tributum neque ulla alia indictio inrogetur nec habeat

quisque potestatem obicere eis quicquam</p>
<p><span class=c>26</span> tu autem Ezras secundum sapientiam Dei constitue iudices et

arbitros in tota Syria et Foenice et omnes qui legem Dei tui noverunt docebis</p>
<p><span class=c>27</span> ut quotquot transgressi fuerint legem diligenter plectantur

sive morte sive cruciatu sive etiam pecuniae multatione vel abductione</p>
<p><span class=c>28</span> et dixit Ezras scriba benedictus Dominus patrum meorum qui

dedit haec in cor regis clarificare domum suam quae est in Hierusalem</p>
<p><span class=c>29</span> et me honorificavit in conspectu regis et consiliariorum et

amicorum eius et purpuratorum eius</p>
<p><span class=c>30</span> et ego constans animo factus sum secundum opitulationem Domini

Dei mei et congregavi ex Israhel viros ut simul ascenderent mecum</p>
<p><span class=c>31</span> et hii sunt praepositi secundum suas patrias et principatus portionales

eorum qui mecum ascenderunt de Babylonia in regno Artaxersis regis</p>
<p><span class=c>32</span> ex filiis Phares Gersomus ex filiis Iemarut Amielus filiorum

David Attus filius Seceliae</p>
<p><span class=c>33</span> ex filiis Phares Zaccharias et cum eo reversi sunt viri centum

quinquaginta</p>
<p><span class=c>34</span> ex filiis ductoris Moab Ilionas Zaraei et cum ipso viri

ducenti</p>
<p><span class=c>35</span> ex filiis Zathues Iechonias Zetheeli et cum ipso viri ducenti

ex filiis Addeni filius Ionathae et cum ipso viri ducenti quinquaginta</p>
<p><span class=c>36</span> ex filiis Olam Aesias Gotholiae et cum ipso viri septuaginta</p>
<p><span class=c>37</span> ex filiis Safatiae Zarias Micheli et cum ipso viri octoginta</p>
<p><span class=c>38</span> ex filiis Iob Abdias Iezeli et cum ipso viri ducenti duodecim</p>
<p><span class=c>39</span> ex filiis Baniae Salimoth filius Iosaphiae et cum ipso viri

centum sexaginta</p>
<p><span class=c>40</span> ex filiis Beer Zaccharias Bebei et cum ipso viri ducenti octo</p>
<p><span class=c>41</span> ex filiis Asath Iochannes Acariae et cum ipso viri centum

decem</p>
<p><span class=c>42</span> ex filiis Adonicam ipsis postremis et haec sunt nomina eorum

Elifalam filius Iebel et Sameas et cum ipso viri septuaginta ex filiis Baneae

filius Zaccuri et cum ipso viri septuaginta</p>
<p><span class=c>43</span> et congregavi eos ad fluvium qui dicitur Thia et metati illic

sumus triduo et recognovi eos</p>
<p><span class=c>44</span> et ex filiis sacerdotum et Levitarum non inveni illic</p>
<p><span class=c>45</span> et misi ad Eleazarum et Eccelom et Masman et Maloban et

Enaatam et Sameam et Ioribum Natham Ennagan Zacchariam et Mosolamun ipsos

ductores et peritos</p>
<p><span class=c>46</span> et dixi eis ut venirent ad Luddeum ductorem qui erat apud

locum gazofilacii</p>
<p><span class=c>47</span> et mandavi eis ut dicerent Luddeo et fratribus eius et illis

qui erant in gazofilacio ut mitterent nobis eos qui sacerdotio fungerentur in

domo Domini Dei nostri</p>
<p><span class=c>48</span> et adduxerunt nobis secundum manum validam Domini Dei nostri

viros peritos ex filiis Moolli filii Levi filii Israhel Sebebian et filios et fratres

qui erant decem et octo</p>
<p><span class=c>49</span> Asbian et Annun ex filiis filiorum Chananei et filii eorum

viri viginti</p>
<p><span class=c>50</span> et ex his qui in templo serviebant quos dedit David et ipsi

principes ad operationem Levitis templo servientium ducenti viginti omnium

nomina significata sunt in scripturis</p>
<p><span class=c>51</span> et vovi illic ieiunium iuvenibus in conspectu Domini Dei

nostri ut quaererem ab eo bonum iter nobis et qui nobiscum erant ex filiis et

pecoribus propter insidias</p>
<p><span class=c>52</span> erubui enim petere regem pedites et equites in comitatu

tutelae gratia contra adversarios nostros</p>
<p><span class=c>53</span> diximus enim regi quoniam virtus Domini erit cum eis qui

inquirunt eum in omni affectu</p>
<p><span class=c>54</span> et iterum deprecati sumus Dominum Deum nostrum secundum haec

quem et propitium habuimus et conpotes facti sumus Domini nostri</p>
<p><span class=c>55</span> et separavi ex plebis praepositis et sacerdotibus templi viros

duodecim et Sedebian et Asamian et cum eis ex fratribus eorum viros decem</p>
<p><span class=c>56</span> et adpendi eis argentum et aurum et vasa sacerdotalia domus

Domini Dei nostri quae donaverat rex et consiliarii eius et principes et omnis

Israhel</p>
<p><span class=c>57</span> et cum adpendissem tradidi argenti talenta centum

quinquaginta et vasa argentea talentorum centum et auri talenta centum</p>
<p><span class=c>58</span> et vasorum aureorum species viginti et vasa aerea de bono

aeramento splendentia duodecim auri speciem reddentia</p>
<p><span class=c>59</span> et dixi eis et vos sancti estis Domino et vasa quae sunt

sancta et aurum et argentum votum est Domino Deo patrum nostrorum</p>
<p><span class=c>60</span> vigilate et custodite donec tradatis ex plebis praepositis et

sacerdotibus et Levitis et principibus civitatum Israhel in Hierusalem in

pastoforio domus Domini Dei nostri</p>
<p><span class=c>61</span> et hii qui susceperunt sacerdotes et Levitae aurum et argentum

et vasa quae erant in Hierusalem intulerunt in templum Domini</p>
<p><span class=c>62</span> et promovimus a fluvio Thia die duodecima mensis primi

usquequo introivimus in Hierusalem secundum potentem manum Domini Dei nostri

quae super nos erat et liberavit nos ab omnibus inimicis nostris et venimus in

Hierusalem</p>
<p><span class=c>63</span> et cum factus fuisset tertius dies quarta autem die ponderatum

aurum et argentum traditum est in domo Domini Dei nostri Marimoth filio Iori

sacerdoti</p>
<p><span class=c>64</span> et cum ipso erat Eleazar filius Finees et erant cum ipsis

Iosabdus filius Iesu et Moedias Banni filius Levitae ad numerum et ad pondus

universa</p>
<p><span class=c>65</span> et scriptum est pondus ipsorum eadem hora</p>
<p><span class=c>66</span> qui autem venerunt ex captivitate obtulerunt sacrificium

Domini Israhel tauros duodecim pro omni Israhel arietes octoginta sex</p>
<p><span class=c>67</span> agnos septuaginta duos hircos pro peccato duodecim et pro

salute vaccas duodecim omnia sacrificium Domini</p>
<p><span class=c>68</span> et relegerunt praecepta regis regalibus dispensatoribus et

subregulis Coelensyriae et Foenicis et honorificaverunt gentem et templum

Domini</p>
<p><span class=c>69</span> et consummatis his accesserunt ad me praepositi dicentes non

segregaverunt genus Israhel et principes et sacerdotes et Levitae</p>
<p><span class=c>70</span> et alienigenae gentes et nationes terrae inmunditias suas a

Chananeis et Hettheis et Ferezeis et Iebuseis et Moabitis et Aegyptiis et

Idumeis</p>
<p><span class=c>71</span> coniuncti enim sunt filiabus eorum et ipsi et filii eorum et commixtum

est semen sanctum alienigenis gentibus terrae et participes erant praepositi et

magistratus iniquitatis huius ab initio ipsius rei</p>
<p><span class=c>72</span> et mox ut audivi ista conscidi vestimenta et sacram tunicam

et lacerans capillos capitis et barbam sedi dolens et maestus</p>
<p><span class=c>73</span> et convenerunt ad me quotquot tunc movebantur in verbo Domini

Dei Israhel me lugente super iniquitatem istam et sedebam tristis usque ad

vespertinum sacrificium</p>
<p><span class=c>74</span> et surgens a ieiunio conscissa habens vestimenta et sacram

tunicam ingeniculans et extendens manus ad Dominum</p>
<p><span class=c>75</span> dicebam Domine confusus sum et reveritus sum ante faciem

tuam</p>
<p><span class=c>76</span> peccata enim nostra multiplicata sunt super capita nostra et

iniquitates nostrae exaltatae sunt usque ad caelum</p>
<p><span class=c>77</span> quoniam a temporibus patrum nostrorum sumus in magno peccato

usque in hunc diem</p>
<p><span class=c>78</span> et propter peccata nostra et patrum nostrorum sumus traditi

cum fratribus nostris et cum sacerdotibus nostris regibus terrae in gladium et

captivitatem et depraedationem cum confusione usque in hodiernum diem</p>
<p><span class=c>79</span> et nunc quantum est quod contigit nobis misericordia abs te

Domine Deus derelinquere nobis radicem et nomen in locum sanctificationis

tuae</p>
<p><span class=c>80</span> detegere luminare nostrum in domo Domini Dei nostri dare

nobis cibum in tempore servitutis nostrae</p>
<p><span class=c>81</span> et cum serviremus non sumus derelicti a Domino Deo nostro

sed constituit nos in gratia penes reges Persarum dare nobis cibum</p>
<p><span class=c>82</span> et clarificare templum Domini nostri et aedificare deserta

Sion dare nobis stabilitatem in Iudaea et in Hierusalem</p>
<p><span class=c>83</span> et nunc quid dicemus Domine habentes haec transgressi enim

sumus praecepta tua quae dedisti in manus puerorum tuorum prophetarum</p>
<p><span class=c>84</span> dicens quoniam terra in quam introistis possidere hereditatem

eius terra polluta est coinquinationibus alienigenarum terrae et inmunditiae

illorum repleverunt eam totam inmunditia sua</p>
<p><span class=c>85</span> et nunc filias vestras non coniungetis filiis illorum et

filias eorum non accipietis filiis vestris</p>
<p><span class=c>86</span> et non inquiretis pacem habere cum illis omni tempore ut

invalescentes manducetis optima terrae et hereditatem distribuatis filiis

vestris usque in aevum</p>
<p><span class=c>87</span> et quae contingunt nobis omnia fiunt propter opera nostra

maligna et magna peccata nostra</p>
<p><span class=c>88</span> et dedisti nobis talem radicem et rursum reversi sumus

transgredi legitima tua uti commisceremur inmunditiae alienigenarum gentium

terrae huius</p>
<p><span class=c>89</span> nonne irasceris nobis perdere nos quoadusque non relinquatur

radix et nomen nostrum</p>
<p><span class=c>90</span> Domine Deus Israhel verax es derelicta enim est radix usque

in hodiernum diem</p>
<p><span class=c>91</span> ecce nunc sumus in conspectu tuo in iniquitatibus nostris non

est enim adhuc stare ante te in his</p>
<p><span class=c>92</span> et cum adorando confiteretur Ezras flens humi prostratus ante

templum congregati sunt ante eum ex Hierusalem turba magna valde viri et

mulieres et iuvenes et iuvenculae fletus enim erat magnus in ipsa multitudine</p>
<p><span class=c>93</span> et cum clamasset Iechonias Ieeli ex filiis Israhel dixit

Ezrae nos in Dominum peccavimus quod conlocavimus nobis in matrimonium

mulieres alienigenas ex gentibus terrae</p>
<p><span class=c>94</span> et nunc est super omnem Israhel in his ergo sit iusiurandum

ad Dominum expellere omnes uxores nostras quae ex alienigenis sunt cum filiis

earum</p>
<p><span class=c>95</span> sicut tibi decretum est a maioribus secundum legem Domini

exsurgens explica</p>
<p><span class=c>96</span> ad te enim spectat hoc negotium et nos tecum sumus viriliter

fac</p>
<p><span class=c>97</span> et exsurgens Ezras adiuravit principes sacerdotum et Levitas

et omnem Israhel facere secundum haec et iuraverunt</p>
<p><span class=gl>9</span> et exsurgens Ezras ab ante atrium templi abiit in

pastoforium Ionathae filii Nasibi</p>
<p><span class=c>2</span> et hospitatus illic non gustavit panem nec aquam bibit lugens

super iniquitates multitudinis</p>
<p><span class=c>3</span> et facta est praedicatio in omni Iudaea et in Hierusalem

omnibus qui erant ex captivitate congregari in Hierusalem</p>
<p><span class=c>4</span> et quicumque non occurrerit biduo aut triduo diei secundum

iudicium adsidentium seniorum tollentur facultates eius et ipse alienus

iudicabitur a multitudine captivitatis</p>
<p><span class=c>5</span> et congregati sunt omnes qui erant ex tribu Iuda et Beniamin in

tribus diebus in Hierusalem hic mensis est nonus vicesima mensis</p>
<p><span class=c>6</span> et adsedit omnis multitudo in area templi trementes propter

hiemem praesentem</p>
<p><span class=c>7</span> et exsurgens Ezras dixit illis vos inique fecistis conlocando

vobis in matrimonium uxores alienigenas ut adderetis ad peccata Israhel</p>
<p><span class=c>8</span> et nunc date confessionem et magnificentiam Domino Deo patrum

nostrorum</p>
<p><span class=c>9</span> et perficite voluntatem ipsius et discedite a gentibus terrae

et ab uxoribus alienigenis</p>
<p><span class=c>10</span> et clamavit omnis multitudo et dixerunt magna voce sicut

dixisti faciemus</p>
<p><span class=c>11</span> sed quoniam multitudo magna est et tempus hiberni est et non

possumus in subdiali parte stare et hoc opus non est nobis unius diei neque

bidui multum in his peccavimus</p>
<p><span class=c>12</span> stent praepositi multitudinis et omnes qui nobiscum inhabitant

et quotquot habent apud se uxores alienigenas</p>
<p><span class=c>13</span> et adsistant accepto tempore et ex omni loco presbyteri et

iudices usquequo solvant iram Domini negotii huius</p>
<p><span class=c>14</span> Ionatha autem filius Ezeli et Ozias Thochani susceperunt

secundum haec et Bosoramus et Levis et Sabbatheus simul cooperati sunt cum

illis</p>
<p><span class=c>15</span> et fecerunt secundum haec omnia universi qui erant ex

captivitate</p>
<p><span class=c>16</span> et elegit sibi viros Ezras sacerdos principes magnos de

patribus eorum secundum nomina et consederunt novilunio mensis decimi

examinare negotium istud</p>
<p><span class=c>17</span> et determinatum est de viris qui habebant uxores alienigenas

usque ad neomenia primi mensis</p>
<p><span class=c>18</span> et inventi sunt ex sacerdotibus commixti qui habebant

alienigenas uxores</p>
<p><span class=c>19</span> ex filiis Iesu filii Iosedech et fratribus eius Maseas et

Eliezerus et Ioribus et Ioadeus</p>
<p><span class=c>20</span> et iniecerunt manus ut expellerent uxores suas et ad

litandum in exoratione arietem pro ignorantia sua</p>
<p><span class=c>21</span> et ex filiis Emmeri Masseas et Esses et Ieel et Azarias</p>
<p><span class=c>22</span> et ex filiis Fosor Elionia Assias Ismahelus et Nathanaelus

Ioceddeus et Talsas</p>
<p><span class=c>23</span> et ex Levitis Iozabdus et Semeis et Colius et Calitas et

Fatheas et Coluas et Elionas</p>
<p><span class=c>24</span> ex sacris cantoribus Eliasubus Zaccurus</p>
<p><span class=c>25</span> ex ostiariis Sallumus et Tolbanes</p>
<p><span class=c>26</span> et ex Israhel ex filiis Foroos Ieremias et Ieddias et

Melchias et Mielus et Eleazarus et Iemmebias et Baninas</p>
<p><span class=c>27</span> et ex filiis Iolam Mamthanias et Zaccharias Iezrelus et

Iobdius et Herimoth et Helias</p>
<p><span class=c>28</span> et ex filiis Zathom Eliadas et Eliasimus et Othias et Larimoth

et Zabdus et Zebedias</p>
<p><span class=c>29</span> et ex filiis Bebe Iohannes et Ananias et Zabdias et Emethis</p>
<p><span class=c>30</span> et ex filiis Banni Olamus et Malluchus et Ieddaeus et Iasub et

Asubus et Hierimoth</p>
<p><span class=c>31</span> et ex filiis Addin Naathus et Moosias et Calchurus et Raanas

et Baseas Mathathias et Beseel et Bonnus et Manasses</p>
<p><span class=c>32</span> et ex filiis Nuae Noneas et Aseas et Melchias et Sameas et

Simon Beniamin et Malchus et Marras</p>
<p><span class=c>33</span> et ex filiis Asom Carianeus Mathathias et Bannus et Elifalat

et Manasses et Semei</p>
<p><span class=c>34</span> et ex filiis Banni Ieremias et Moodias et Abramus et Ioel et

Baneas et Pelias et Ionas et Marimoth et Eliasib et Mathaneus et Eliasis et

Zorisas et Diaelus et Samedius et Sambris et Iosephus</p>
<p><span class=c>35</span> et ex filiis Nobaei Idaelus et Mathathias et Sabadus et

Zetheda Sednu et Iessei Baneas</p>
<p><span class=c>36</span> omnes isti coniunxerunt sibi uxores alienigenas et dimiserunt

eas cum filiis</p>
<p><span class=c>37</span> et inhabitaverunt sacerdotes et Levitae et qui erant ex

Israhel in Hierusalem et in tota regione una novilunio mensis septimi et erant

filii Israhel in commorationibus suis</p>
<p><span class=c>38</span> et congregata est omnis multitudo simul in aream quae est ab

oriente portae sacrae</p>
<p><span class=c>39</span> et dixerunt Ezrae pontifici et lectori ut adferret legem

Moysi quae tradita est a Domino Deo Israhel</p>
<p><span class=c>40</span> et adtulit Ezras pontifex legem omni multitudini eorum a viro

usque ad mulierem et omnibus sacerdotibus audire legem novilunio mensis

septimi</p>
<p><span class=c>41</span> et legebat in area quae est ante sacram portam templi a prima

luce usque ad vesperam coram viris et mulieribus et dederunt omnes sensum ad

legem</p>
<p><span class=c>42</span> et stetit Ezras sacerdos et lector legis super ligneum

tribunal quod fabricatum erat</p>
<p><span class=c>43</span> et steterunt ad eum Mathathias Samus Ananias Azarias

Urias Ezechias et Balsamus ad dexteram</p>
<p><span class=c>44</span> et ad sinistram Faldeus Misael Malachias Abustassabus

Nabadias et Zaccharias</p>
<p><span class=c>45</span> et adsumpsit Ezras librum coram omni multitudine praesidebat

enim in gloria in conspectu omnium</p>
<p><span class=c>46</span> et cum absolvisset legem omnes recti steterunt et benedixit

Ezras Dominum Deum altissimum Deum Sabaoth omnipotentem</p>
<p><span class=c>47</span> et respondit omnis populus amen et elevatis susum manibus

procidentes in terram adoraverunt Dominum</p>
<p><span class=c>48</span> Iesus et Banaeus et Sarabias et Iadinus et Accubus et

Sabbateus et Calites et Azarias et Ioradus et Ananias et Filias Levitae</p>
<p><span class=c>49</span> qui docebant legem Domini et in multitudine legebant legem

Domini et praeferebant singuli eos qui intellegebant lectionem</p>
<p><span class=c>50</span> et dixit Attarates Ezrae pontifici et lectori et Levitis qui

docebant multitudinem</p>
<p><span class=c>51</span> dicens dies hic est sanctus Domino et omnes flebant cum

audissent legem</p>
<p><span class=c>52</span> digressi ergo manducate pinguissima quaeque et bibite

dulcissima quaeque et mittite munera his qui non habent</p>
<p><span class=c>53</span> sanctus est enim dies Domini et nolite maesti esse Dominus

enim clarificavit vos</p>
<p><span class=c>54</span> et Levitae denuntiabant in publico omnibus dicentes dies hic

sanctus est nolite maesti esse</p>
<p><span class=c>55</span> et abierunt omnes manducare et bibere et epulari et dare

munera his qui non habent ut epulentur magnifice enim sunt exaltati verbis

quibus edocti sunt</p>
<p><span class=c>56</span> et congregati sunt universi in Hierusalem celebrare laetitiam

secundum testamentum Domini Dei Israhel</p>
<hr align=center width=300 size=1 style='color:#c0c0c0'>
<p class=c><a href="index.htm">Index</a>

&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;
<a href="ezr.htm">Poster</a></p>
</td></tr>
</table>









		


</body>
</html>

